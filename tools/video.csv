山居秋暝,"
空山新雨后，天气晚来秋。
明月松间照，清泉石上流。
竹喧归浣女，莲动下渔舟。
随意春芳歇，王孙自可留。

",王维,https://song.gushiwen.cn/song/jiangweiwei/44ba4afb80db.mp3
春雨,"
怅卧新春白袷衣，白门寥落意多违。
红楼隔雨相望冷，珠箔飘灯独自归。
远路应悲春晼晚，残宵犹得梦依稀。
玉珰缄札何由达，万里云罗一雁飞。

",李商隐,https://song.gushiwen.cn/song/chenlang/9ae72ef063c3.mp3
行宫,"
寥落古行宫，宫花寂寞红。
白头宫女在，闲坐说玄宗。

",元稹,https://song.gushiwen.cn/song/chenlang/45c396367f59.mp3
古柏行,"
孔明庙前有老柏，柯如青铜根如石。
霜皮溜雨四十围，黛色参天二千尺。
君臣已与时际会，树木犹为人爱惜。
云来气接巫峡长，月出寒通雪山白。
忆昨路绕锦亭东，先主武侯同閟宫。
崔嵬枝干郊原古，窈窕丹青户牖空。
落落盘踞虽得地，冥冥孤高多烈风。
扶持自是神明力，正直原因造化工。
大厦如倾要梁栋，万牛回首丘山重。
不露文章世已惊，未辞翦伐谁能送？
苦心岂免容蝼蚁，香叶终经宿鸾凤。
志士幽人莫怨嗟：古来材大难为用。

",杜甫,https://song.gushiwen.cn/song/chenlang/48a71bd6453b.mp3
归嵩山作,"
清川带长薄，车马去闲闲。
流水如有意，暮禽相与还。
荒城临古渡，落日满秋山。
迢递嵩高下，归来且闭关。

",王维,https://song.gushiwen.cn/song/chenlang/a496667a51c2.mp3
筹笔驿,"
猿鸟犹疑畏简书，风云常为护储胥。
徒令上将挥神笔，终见降王走传车。
管乐有才原不忝，关张无命欲何如？
他年锦里经祠庙，梁父吟成恨有余。

",李商隐,https://song.gushiwen.cn/song//1c83ec8bc760.mp3
次北固山下,"
客路青山外，行舟绿水前。(青山外 一作：青山下)
潮平两岸阔，风正一帆悬。
海日生残夜，江春入旧年。
乡书何处达？归雁洛阳边。

",王湾,https://song.gushiwen.cn/song/jiangweiwei/720b46d38537.mp3
登鹳雀楼,"
白日依山尽，黄河入海流。
欲穷千里目，更上一层楼。

",王之涣,https://song.gushiwen.cn/song/jiangweiwei/c90ff9ea5a71.mp3
观公孙大娘弟子舞剑器行,"大历二年十月十九日，夔府别驾元持宅，见临颍李十二娘舞剑器，壮其蔚跂，问其所师，曰：“余公孙大娘弟子也。” 开元五载，余尚童稚，记于郾城观公孙氏，舞剑器浑脱，浏漓顿挫，独出冠时，自高头宜春梨园二伎坊内人洎外供奉舞女，晓是舞者，圣文神武皇帝初，公孙一人而已。玉貌锦衣，况余白首，今兹弟子，亦非盛颜。既辨其由来，知波澜莫二，抚事慷慨，聊为《剑器行》。昔者吴人张旭，善草书帖，数常于邺县见公孙大娘舞西河剑器，自此草书长进，豪荡感激，即公孙可知矣。
昔有佳人公孙氏，一舞剑器动四方。
观者如山色沮丧，天地为之久低昂。
㸌如羿射九日落，矫如群帝骖龙翔。
来如雷霆收震怒，罢如江海凝清光。
绛唇珠袖两寂寞，晚有弟子传芬芳。
临颍美人在白帝，妙舞此曲神扬扬。
与余问答既有以，感时抚事增惋伤。
先帝侍女八千人，公孙剑器初第一。
五十年间似反掌，风尘澒洞昏王室。
梨园弟子散如烟，女乐余姿映寒日。
金粟堆前木已拱，瞿唐石城草萧瑟。
玳筵急管曲复终，乐极哀来月东出。
老夫不知其所往，足茧荒山转愁疾。
",杜甫,https://song.gushiwen.cn/song/chenlang/ab7f5336bda5.mp3
锦瑟,"
锦瑟无端五十弦，一弦一柱思华年。
庄生晓梦迷蝴蝶，望帝春心托杜鹃。
沧海月明珠有泪，蓝田日暖玉生烟。
此情可待成追忆？只是当时已惘然。

",李商隐,https://song.gushiwen.cn/song/chenlang/1921957e6e83.mp3
云阳馆与韩绅宿别,"
故人江海别，几度隔山川。
乍见翻疑梦，相悲各问年。
孤灯寒照雨，深竹暗浮烟。(深竹 一作：湿竹)
更有明朝恨，离杯惜共传。

",司空曙,https://song.gushiwen.cn/song/chenlang/ee15f96f22e5.mp3
韦讽录事宅观曹将军画马图,"
国初已来画鞍马，神妙独数江都王。
将军得名三十载，人间又见真乘黄。
曾貌先帝照夜白，龙池十日飞霹雳。
内府殷红玛瑙盘，婕妤传诏才人索。
盘赐将军拜舞归，轻纨细绮相追飞。
贵戚权门得笔迹，始觉屏障生光辉。
昔日太宗拳毛騧，近时郭家狮子花。
今之新图有二马，复令识者久叹嗟。
此皆骑战一敌万，缟素漠漠开风沙。
其余七匹亦殊绝，迥若寒空动烟雪。
霜蹄蹴踏长楸间，马官厮养森成列。
可怜九马争神骏，顾视清高气深稳。
借问苦心爱者谁，后有韦讽前支遁。
忆昔巡幸新丰宫，翠华拂天来向东。
腾骧磊落三万匹，皆与此图筋骨同。
自从献宝朝河宗，无复射蛟江水中。
君不见金粟堆前松柏里，龙媒去尽鸟呼风。

",杜甫,https://song.gushiwen.cn/song/chenlang/7c47313a3245.mp3
新嫁娘词,"
三日入厨下，洗手作羹汤。
未谙姑食性，先遣小姑尝。

",王建,https://song.gushiwen.cn/song/chenlang/5917bc6dca91.mp3
隋宫,"
紫泉宫殿锁烟霞，欲取芜城作帝家。
玉玺不缘归日角，锦帆应是到天涯。
于今腐草无萤火，终古垂杨有暮鸦。
地下若逢陈后主，岂宜重问后庭花。

",李商隐,https://song.gushiwen.cn/song/chenlang/09fd71c77ec7.mp3
喜外弟卢纶见宿,"
静夜四无邻，荒居旧业贫。
雨中黄叶树，灯下白头人。
以我独沉久，愧君相见频。
平生自有分，况是蔡家亲。 


",司空曙,https://song.gushiwen.cn/song/chenlang/7661425bdf0a.mp3
相思,"
红豆生南国，春来发几枝。
愿君多采撷，此物最相思。

",王维,https://song.gushiwen.cn/song/jiangweiwei/f324eea45183.mp3
丹青引赠曹将军霸,"
将军魏武之子孙，于今为庶为清门。
英雄割据虽已矣，文采风流今尚存。
学书初学卫夫人，但恨无过王右军。
丹青不知老将至，富贵于我如浮云。
开元之中常引见，承恩数上南薰殿。
凌烟功臣少颜色，将军下笔开生面。
良相头上进贤冠，猛将腰间大羽箭。
褒公鄂公毛发动，英姿飒爽来酣战。
先帝御马五花骢，画工如山貌不同。
是日牵来赤墀下，迥立阊阖生长风。
诏谓将军拂绢素，意匠惨澹经营中。
斯须九重真龙出，一洗万古凡马空。
玉花却在御榻上，榻上庭前屹相向。
至尊含笑催赐金，圉人太仆皆惆怅。
弟子韩干早入室，亦能画马穷殊相。
干惟画肉不画骨，忍使骅骝气凋丧。
将军画善盖有神，必逢佳士亦写真。
即今漂泊干戈际，屡貌寻常行路人。
途穷反遭俗眼白，世上未有如公贫。
但看古来盛名下，终日坎壈缠其身。

",杜甫,https://song.gushiwen.cn/song//0b8b1899dd68.mp3
送魏万之京,"
朝闻游子唱离歌，昨夜微霜初渡河。
鸿雁不堪愁里听，云山况是客中过。
关城树色催寒近，御苑砧声向晚多。(树 一作：曙)
莫见长安行乐处，空令岁月易蹉跎。

",李颀,https://song.gushiwen.cn/song/chenlang/67ca0b01f1c4.mp3
贼平后送人北归,"
世乱同南去，时清独北还。
他乡生白发，旧国见青山。 
晓月过残垒，繁星宿故关。
寒禽与衰草，处处伴愁颜。

",司空曙,https://song.gushiwen.cn/song/chenlang/558c33fed0df.mp3
杂诗三首·其二,"
君自故乡来，应知故乡事。
来日绮窗前，寒梅著花未？

",王维,https://song.gushiwen.cn/song/chenlang/8d889937d1fe.mp3
寄韩谏议注,"
今我不乐思岳阳，身欲奋飞病在床。
美人娟娟隔秋水，濯足洞庭望八荒。
鸿飞冥冥日月白，青枫叶赤天雨霜。
玉京群帝集北斗，或骑麒麟翳凤凰。
芙蓉旌旗烟雾落，影动倒景摇潇湘。
星宫之君醉琼浆，羽人稀少不在旁。
似闻昨者赤松子，恐是汉代韩张良。
昔随刘氏定长安，帷幄未改神惨伤。
国家成败吾岂敢，色难腥腐餐风香。
周南留滞古所惜，南极老人应寿昌。
美人胡为隔秋水，焉得置之贡玉堂。

",杜甫,https://song.gushiwen.cn/song/chenlang/f136f1f6a500.mp3
咏怀古迹五首·其一,"
支离东北风尘际，漂泊西南天地间。
三峡楼台淹日月，五溪衣服共云山。
羯胡事主终无赖，词客哀时且未还。
庾信平生最萧瑟，暮年诗赋动江关。

",杜甫,https://song.gushiwen.cn/song/chenlang/d87229be0d7a.mp3
草 / 赋得古原草送别,"
离离原上草，一岁一枯荣。
野火烧不尽，春风吹又生。
远芳侵古道，晴翠接荒城。
又送王孙去，萋萋满别情。

",白居易,https://song.gushiwen.cn/song/jiangweiwei/b7820a12ebaa.mp3
鹿柴,"
空山不见人，但闻人语响。
返景入深林，复照青苔上。

",王维,https://song.gushiwen.cn/song/jiangweiwei/e9b1a8b4def0.mp3
夜归鹿门山歌 / 夜归鹿门歌,"
山寺钟鸣昼已昏，渔梁渡头争渡喧。
人随沙岸向江村，余亦乘舟归鹿门。
鹿门月照开烟树，忽到庞公栖隐处。
岩扉松径长寂寥，惟有幽人自来去。

",孟浩然,https://song.gushiwen.cn/song/chenlang/55c0a0ea874e.mp3
咏怀古迹五首·其二,"
摇落深知宋玉悲，风流儒雅亦吾师。
怅望千秋一洒泪，萧条异代不同时。
江山故宅空文藻，云雨荒台岂梦思。
最是楚宫俱泯灭，舟人指点到今疑。

",杜甫,https://song.gushiwen.cn/song/chenlang/37b5405144f1.mp3
竹里馆,"
独坐幽篁里，弹琴复长啸。
深林人不知，明月来相照。

",王维,https://song.gushiwen.cn/song/jiangweiwei/4809b5e7a16a.mp3
题大庾岭北驿,"
阳月南飞雁，传闻至此回。
我行殊未已，何日复归来。
江静潮初落，林昏瘴不开。
明朝望乡处，应见陇头梅。

",宋之问,https://song.gushiwen.cn/song/chenlang/f2457a3f0cc0.mp3
渔翁,"
渔翁夜傍西岩宿，晓汲清湘燃楚竹。
烟销日出不见人，欸乃一声山水绿。
回看天际下中流，岩上无心云相逐。

",柳宗元,https://song.gushiwen.cn/song/chenlang/3aba195e605d.mp3
咏怀古迹五首·其三,"
群山万壑赴荆门，生长明妃尚有村。
一去紫台连朔漠，独留青冢向黄昏。
画图省识春风面，环珮空归夜月魂。(夜月 一作：月夜)
千载琵琶作胡语，分明怨恨曲中论。

",杜甫,https://song.gushiwen.cn/song/chenlang/1cc0aae7f75d.mp3
登幽州台歌,"
前不见古人，后不见来者。
念天地之悠悠，独怆然而涕下！

",陈子昂,https://song.gushiwen.cn/song/chenlang/4083a01ac833.mp3
寄左省杜拾遗,"
联步趋丹陛，分曹限紫微。
晓随天仗入，暮惹御香归。
白发悲花落，青云羡鸟飞。
圣朝无阙事，自觉谏书稀。

",岑参,https://song.gushiwen.cn/song/chenlang/85515020d919.mp3
送别 / 山中送别,"
山中相送罢，日暮掩柴扉。
春草明年绿，王孙归不归？(明年 一作：年年)

",王维,https://song.gushiwen.cn/song/chenlang/6368d3d62fcd.mp3
问刘十九,"
绿蚁新醅酒，红泥小火炉。
晚来天欲雪，能饮一杯无？

",白居易,https://song.gushiwen.cn/song/chenlang/d09fef17613b.mp3
咏怀古迹五首·其四,"
蜀主窥吴幸三峡，崩年亦在永安宫。(窥 一作：征)
翠华想像空山里，玉殿虚无野寺中。
古庙杉松巢水鹤，岁时伏腊走村翁。
武侯祠屋常邻近，一体君臣祭祀同。

",杜甫,https://song.gushiwen.cn/song/chenlang/66eebf9f4ab8.mp3
听蜀僧濬弹琴 / 听蜀僧浚弹琴,"
蜀僧抱绿绮，西下峨眉峰。
为我一挥手，如听万壑松。 
客心洗流水，余响入霜钟。
不觉碧山暮，秋云暗几重。

",李白,https://song.gushiwen.cn/song/chenlang/1c8072393007.mp3
石鼓歌,"
张生手持石鼓文，劝我试作石鼓歌。
少陵无人谪仙死，才薄将奈石鼓何。
周纲凌迟四海沸，宣王愤起挥天戈。
大开明堂受朝贺，诸侯剑佩鸣相磨。
蒐于岐阳骋雄俊，万里禽兽皆遮罗。
镌功勒成告万世，凿石作鼓隳嵯峨。
从臣才艺咸第一，拣选撰刻留山阿。
雨淋日灸野火燎，鬼物守护烦撝呵。
公从何处得纸本，毫发尽备无差讹。
辞严义密读难晓，字体不类隶与蝌。
年深岂免有缺画，快剑斫断生蛟鼍。
鸾翔凤翥众仙下，珊瑚碧树交枝柯。
金绳铁索锁钮壮，古鼎跃水龙腾梭。
陋儒编诗不收入，二雅褊迫无委蛇。
孔子西行不到秦，掎摭星宿遗羲娥。
嗟余好古生苦晚，对此涕泪双滂沱。
忆昔初蒙博士征，其年始改称元和。
故人从军在右辅，为我度量掘臼科。
濯冠沐浴告祭酒，如此至宝存岂多。
毡包席裹可立致，十鼓只载数骆驼。
荐诸太庙比郜鼎，光价岂止百倍过。
圣恩若许留太学，诸生讲解得切磋。
观经鸿都尚填咽，坐见举国来奔波。
剜苔剔藓露节角，安置妥帖平不颇。
大厦深檐与盖覆，经历久远期无佗。
中朝大官老于事，讵肯感激徒媕婀。
牧童敲火牛砺角，谁复著手为摩挲。
日销月铄就埋没，六年西顾空吟哦。
羲之俗书趁姿媚，数纸尚可博白鹅。
继周八代争战罢，无人收拾理则那。
方今太平日无事，柄任儒术崇丘轲。
安能以此尚论列，愿借辩口如悬河。
石鼓之歌止于此，呜呼吾意其蹉跎。

",韩愈,https://song.gushiwen.cn/song//20bc181ba92d.mp3
咏怀古迹五首·其五,"
诸葛大名垂宇宙，宗臣遗像肃清高。
三分割据纡筹策，万古云霄一羽毛。
伯仲之间见伊吕，指挥若定失萧曹。
运移汉祚终难复，志决身歼军务劳。

",杜甫,https://song.gushiwen.cn/song/chenlang/70e98eb5d973.mp3
夜泊牛渚怀古,"
牛渚西江夜，青天无片云。
登舟望秋月，空忆谢将军。
余亦能高咏，斯人不可闻。
明朝挂帆席，枫叶落纷纷。(席 一作：去)

",李白,https://song.gushiwen.cn/song/chenlang/bec0f7d48ce7.mp3
哥舒歌,"
北斗七星高，哥舒夜带刀。
至今窥牧马，不敢过临洮。

",西鄙人,https://song.gushiwen.cn/song//94eb5d41fec6.mp3
山石,"
山石荦确行径微，黄昏到寺蝙蝠飞。
升堂坐阶新雨足，芭蕉叶大栀子肥。
僧言古壁佛画好，以火来照所见稀。
铺床拂席置羹饭，疏粝亦足饱我饥。
夜深静卧百虫绝，清月出岭光入扉。
天明独去无道路，出入高下穷烟霏。
山红涧碧纷烂漫，时见松枥皆十围。
当流赤足踏涧石，水声激激风吹衣。
人生如此自可乐，岂必局束为人鞿？(鞿 一作：靰)
嗟哉吾党二三子，安得至老不更归。

",韩愈,https://song.gushiwen.cn/song/chenlang/c63d202ca1e1.mp3
赠孟浩然,"
吾爱孟夫子，风流天下闻。
红颜弃轩冕，白首卧松云。 
醉月频中圣，迷花不事君。
高山安可仰，徒此揖清芬。

",李白,https://song.gushiwen.cn/song/chenlang/709b2d5c7ebf.mp3
静夜思,"床前明月光，疑是地上霜。
举头望明月，低头思故乡。
",李白,https://song.gushiwen.cn/song/jiangweiwei/c35a60c1a8e2.mp3
八月十五夜赠张功曹,"
纤云四卷天无河，清风吹空月舒波。
沙平水息声影绝，一杯相属君当歌。
君歌声酸辞且苦，不能听终泪如雨。
洞庭连天九疑高，蛟龙出没猩鼯号。
十生九死到官所，幽居默默如藏逃。
下床畏蛇食畏药，海气湿蛰熏腥臊。
昨者州前捶大鼓，嗣皇继圣登夔皋。
赦书一日行万里，罪从大辟皆除死。
迁者追回流者还，涤瑕荡垢清朝班。
州家申名使家抑，坎轲只得移荆蛮。
判司卑官不堪说，未免捶楚尘埃间。
同时辈流多上道，天路幽险难追攀。
君歌且休听我歌，我歌今与君殊科。
一年明月今宵多，人生由命非由他。
有酒不饮奈明何。

",韩愈,https://song.gushiwen.cn/song//7f2806398cdc.mp3
宿府,"
清秋幕府井梧寒，独宿江城蜡炬残。
永夜角声悲自语，中天月色好谁看。
风尘荏苒音书绝，关塞萧条行路难。
已忍伶俜十年事，强移栖息一枝安。

",杜甫,https://song.gushiwen.cn/song/chenlang/a4575e93ff63.mp3
怨情,"
美人卷珠帘，深坐蹙蛾眉。(蹙 一作：颦)
但见泪痕湿，不知心恨谁。

",李白,https://song.gushiwen.cn/song/chenlang/68fe1f940020.mp3
谒衡岳庙遂宿岳寺题门楼,"
五岳祭秩皆三公，四方环镇嵩当中。
火维地荒足妖怪，天假神柄专其雄。
喷云泄雾藏半腹，虽有绝顶谁能穷？
我来正逢秋雨节，阴气晦昧无清风。
潜心默祷若有应，岂非正直能感通！
须臾静扫众峰出，仰见突兀撑青空。
紫盖连延接天柱，石廪腾掷堆祝融。
森然魄动下马拜，松柏一径趋灵宫。
粉墙丹柱动光彩，鬼物图画填青红。
升阶伛偻荐脯酒，欲以菲薄明其衷。
庙令老人识神意，睢盱侦伺能鞠躬。
手持杯珓导我掷，云此最吉余难同。
窜逐蛮荒幸不死，衣食才足甘长终。
侯王将相望久绝，神纵欲福难为功。
夜投佛寺上高阁，星月掩映云曈昽。
猿鸣钟动不知曙，杲杲寒日生于东。

",韩愈,https://song.gushiwen.cn/song/chenlang/516481aac665.mp3
凉州词二首·其一,"
黄河远上白云间，一片孤城万仞山。
羌笛何须怨杨柳，春风不度玉门关。

",王之涣,https://song.gushiwen.cn/song/chenlang/3963afd966bc.mp3
阁夜,"岁暮阴阳催短景，天涯霜雪霁寒宵。
五更鼓角声悲壮，三峡星河影动摇。
野哭千家闻战伐，夷歌数处起渔樵。(千家 一作：几家)
卧龙跃马终黄土，人事音书漫寂寥。(音书 一作：依依)
",杜甫,https://song.gushiwen.cn/song/chenlang/f36d338e1fc5.mp3
渡荆门送别,"
渡远荆门外，来从楚国游。
山随平野尽，江入大荒流。
月下飞天镜，云生结海楼。
仍怜故乡水，万里送行舟。

",李白,https://song.gushiwen.cn/song/chenlang/d50eb19399e6.mp3
出塞,"
秦时明月汉时关，万里长征人未还。
但使龙城飞将在，不教胡马度阴山。

",王昌龄,https://song.gushiwen.cn/song/chenlang/b9e14c6e09aa.mp3
送友人,"
青山横北郭，白水绕东城。
此地一为别，孤蓬万里征。
浮云游子意，落日故人情。
挥手自兹去，萧萧班马鸣。

",李白,https://song.gushiwen.cn/song/yiyesheng/c348339f28fd.mp3
乐游原 / 登乐游原,"
向晚意不适，驱车登古原。
夕阳无限好，只是近黄昏。

",李商隐,https://song.gushiwen.cn/song/chenlang/ee9af27de9f2.mp3
闻官军收河南河北,"
剑外忽传收蓟北，初闻涕泪满衣裳。
却看妻子愁何在，漫卷诗书喜欲狂。
白日放歌须纵酒，青春作伴好还乡。
即从巴峡穿巫峡，便下襄阳向洛阳。

",杜甫,https://song.gushiwen.cn/song/jiangweiwei/519029b7355c.mp3
塞上曲·其一,"
蝉鸣空桑林，八月萧关道。
出塞入塞寒，处处黄芦草。
从来幽并客，皆共尘沙老。
莫学游侠儿，矜夸紫骝好。

",王昌龄,https://song.gushiwen.cn/song/chenlang/f9e0d2f2e6ca.mp3
喜见外弟又言别,"
十年离乱后，长大一相逢。
问姓惊初见，称名忆旧容。
别来沧海事，语罢暮天钟。
明日巴陵道，秋山又几重。

",李益,https://song.gushiwen.cn/song/chenlang/97ae866bedf5.mp3
听筝 / 鸣筝,"
鸣筝金粟柱，素手玉房前。
欲得周郎顾，时时误拂弦。

",李端,https://song.gushiwen.cn/song/chenlang/ed8b644fd298.mp3
登高,"
风急天高猿啸哀，渚清沙白鸟飞回。
无边落木萧萧下，不尽长江滚滚来。
万里悲秋常作客，百年多病独登台。
艰难苦恨繁霜鬓，潦倒新停浊酒杯。

",杜甫,https://song.gushiwen.cn/song/chenlang/eeb217f8cb2d.mp3
塞下曲,"
饮马渡秋水，水寒风似刀。
平沙日未没，黯黯见临洮。
昔日长城战，咸言意气高。
黄尘足今古，白骨乱蓬蒿。

",王昌龄,https://song.gushiwen.cn/song/chenlang/a62c96a4c183.mp3
渡汉江,"
岭外音书断，经冬复历春。
近乡情更怯，不敢问来人。

",宋之问,https://song.gushiwen.cn/song/chenlang/4f7e2f94ec4a.mp3
凉思,"
客去波平槛，蝉休露满枝。永怀当此节，倚立自移时。 
北斗兼春远，南陵寓使迟。天涯占梦数，疑误有新知。

",李商隐,https://song.gushiwen.cn/song/chenlang/d7b38e9592ad.mp3
登楼,"
花近高楼伤客心，万方多难此登临。
锦江春色来天地，玉垒浮云变古今。
北极朝廷终不改，西山寇盗莫相侵。
可怜后主还祠庙，日暮聊为《梁甫吟》。(梁甫 一作：梁父)

",杜甫,https://song.gushiwen.cn/song/chenlang/f635f8f8edb7.mp3
北青萝,"
残阳西入崦，茅屋访孤僧。
落叶人何在，寒云路几层。 
独敲初夜磬，闲倚一枝藤。
世界微尘里，吾宁爱与憎。

",李商隐,https://song.gushiwen.cn/song/chenlang/9319a4bb3629.mp3
八阵图,"
功盖三分国，名成八阵图。（名成 一作：名高）
江流石不转，遗恨失吞吴。

",杜甫,https://song.gushiwen.cn/song/chenlang/9cee4425b019.mp3
长信怨,"金井梧桐秋叶黄，珠帘不卷夜来霜。
熏笼玉枕无颜色，卧听南宫清漏长。
高殿秋砧响夜阑，霜深犹忆御衣寒。
银灯青琐裁缝歇，还向金城明主看。
奉帚平明金殿开，暂将团扇共徘徊。
玉颜不及寒鸦色，犹带昭阳日影来。
真成薄命久寻思，梦见君王觉后疑。
火照西宫知夜饮，分明复道奉恩时。
长信宫中秋月明，昭阳殿下捣衣声。
白露堂中细草迹，红罗帐里不胜情。
",王昌龄,https://song.gushiwen.cn/song/chenlang/a17757fab9fb.mp3
送元二使安西,"
渭城朝雨浥轻尘，客舍青青柳色新。
劝君更尽一杯酒，西出阳关无故人。

",王维,https://song.gushiwen.cn/song/jiangweiwei/12a2295aa76b.mp3
宿建德江,"
移舟泊烟渚，日暮客愁新。
野旷天低树，江清月近人。

",孟浩然,https://song.gushiwen.cn/song/chenlang/63d3ff8f6b61.mp3
蝉,"
本以高难饱，徒劳恨费声。
五更疏欲断，一树碧无情。
薄宦梗犹泛，故园芜已平。
烦君最相警，我亦举家清。

",李商隐,https://song.gushiwen.cn/song/chenlang/435308d6a3e1.mp3
蜀相,"
丞相祠堂何处寻？锦官城外柏森森。
映阶碧草自春色，隔叶黄鹂空好音。
三顾频烦天下计，两朝开济老臣心。
出师未捷身先死，长使英雄泪满襟。

",杜甫,https://song.gushiwen.cn/song/chenlang/625762a4b089.mp3
风雨,"
凄凉宝剑篇，羁泊欲穷年。
黄叶仍风雨，青楼自管弦。
新知遭薄俗，旧好隔良缘。
心断新丰酒，销愁斗几千。

",李商隐,https://song.gushiwen.cn/song/chenlang/9fe305a09b2a.mp3
春晓,"
春眠不觉晓，处处闻啼鸟。
夜来风雨声，花落知多少。

",孟浩然,https://song.gushiwen.cn/song/jiangweiwei/ccee5691ba93.mp3
秋夜曲,"
桂魄初生秋露微，轻罗已薄未更衣。
银筝夜久殷勤弄，心怯空房不忍归。

",王维,https://song.gushiwen.cn/song/chenlang/46e77c265577.mp3
客至,"
舍南舍北皆春水，但见群鸥日日来。
花径不曾缘客扫，蓬门今始为君开。
盘飧市远无兼味，樽酒家贫只旧醅。
肯与邻翁相对饮，隔篱呼取尽馀杯。(馀 通：余)

",杜甫,https://song.gushiwen.cn/song/chenlang/2dfd92e6cd5b.mp3
春怨 / 伊州歌,"
打起黄莺儿，莫教枝上啼。
啼时惊妾梦，不得到辽西。

",金昌绪,https://song.gushiwen.cn/song/chenlang/11889cf7beab.mp3
落花,"
高阁客竟去，小园花乱飞。
参差连曲陌，迢递送斜晖。
肠断未忍扫，眼穿仍欲归。
芳心向春尽，所得是沾衣。

",李商隐,https://song.gushiwen.cn/song/chenlang/100a2931dea0.mp3
洛阳女儿行,"
洛阳女儿对门居，才可颜容十五余。
良人玉勒乘骢马，侍女金盘脍鲤鱼。
画阁朱楼尽相望，红桃绿柳垂檐向。
罗帷送上七香车，宝扇迎归九华帐。
狂夫富贵在青春，意气骄奢剧季伦。
自怜碧玉亲教舞，不惜珊瑚持与人。
春窗曙灭九微火，九微片片飞花琐。
戏罢曾无理曲时，妆成祗是熏香坐。
城中相识尽繁华，日夜经过赵李家。
谁怜越女颜如玉，贫贱江头自浣纱。

",王维,https://song.gushiwen.cn/song/chenlang/e3bfcb5ede2b.mp3
登岳阳楼,"
昔闻洞庭水，今上岳阳楼。
吴楚东南坼，乾坤日夜浮。
亲朋无一字，老病有孤舟。
戎马关山北，凭轩涕泗流。

",杜甫,https://song.gushiwen.cn/song/chenlang/c05fb9a17f71.mp3
野望,"
西山白雪三城戍，南浦清江万里桥。
海内风尘诸弟隔，天涯涕泪一身遥。
惟将迟暮供多病，未有涓埃答圣朝。(惟 通：唯)
跨马出郊时极目，不堪人事日萧条。

",杜甫,https://song.gushiwen.cn/song//c14aa77a50e5.mp3
老将行,"
少年十五二十时，步行夺得胡马骑。
射杀山中白额虎，肯数邺下黄须儿！
一身转战三千里，一剑曾当百万师。
汉兵奋迅如霹雳，虏骑崩腾畏蒺藜。
卫青不败由天幸，李广无功缘数奇。
自从弃置便衰朽，世事蹉跎成白首。
昔时飞箭无全目，今日垂杨生左肘。
路旁时卖故侯瓜，门前学种先生柳。
苍茫古木连穷巷，寥落寒山对虚牖。
誓令疏勒出飞泉，不似颍川空使酒。
贺兰山下阵如云，羽檄交驰日夕闻。
节使三河募年少，诏书五道出将军。
试拂铁衣如雪色，聊持宝剑动星文。
愿得燕弓射大将，耻令越甲鸣吾君。
莫嫌旧日云中守，犹堪一战取功勋。

",王维,https://song.gushiwen.cn/song/chenlang/06c78d21bac2.mp3
登柳州城楼寄漳汀封连四州 / 登柳州城楼寄漳汀封连四州刺史,"
城上高楼接大荒，海天愁思正茫茫。
惊风乱飐芙蓉水，密雨斜侵薜荔墙。
岭树重遮千里目，江流曲似九回肠。
共来百越文身地，犹自音书滞一乡。

",柳宗元,https://song.gushiwen.cn/song/chenlang/c07738629b7d.mp3
江雪,"
千山鸟飞绝，万径人踪灭。
孤舟蓑笠翁，独钓寒江雪。

",柳宗元,https://song.gushiwen.cn/song/jiangweiwei/58313be2d918.mp3
奉济驿重送严公四韵,"
远送从此别，青山空复情。
几时杯重把，昨夜月同行。
列郡讴歌惜，三朝出入荣。
江村独归处，寂寞养残生。

",杜甫,https://song.gushiwen.cn/song/chenlang/1564812c1366.mp3
桃源行,"
渔舟逐水爱山春，两岸桃花夹古津。
坐看红树不知远，行尽青溪不见人。(不见 一作：忽值)
山口潜行始隈隩，山开旷望旋平陆。
遥看一处攒云树，近入千家散花竹。
樵客初传汉姓名，居人未改秦衣服。
居人共住武陵源，还从物外起田园。
月明松下房栊静，日出云中鸡犬喧。
惊闻俗客争来集，竞引还家问都邑。
平明闾巷扫花开，薄暮渔樵乘水入。
初因避地去人间，及至成仙遂不还。
峡里谁知有人事，世中遥望空云山。
不疑灵境难闻见，尘心未尽思乡县。
出洞无论隔山水，辞家终拟长游衍。
自谓经过旧不迷，安知峰壑今来变。
当时只记入山深，青溪几度到云林。
春来遍是桃花水，不辨仙源何处寻。

",王维,https://song.gushiwen.cn/song/chenlang/231daf6badef.mp3
秋夜寄邱员外 / 秋夜寄丘二十二员外,"
怀君属秋夜，散步咏凉天。
空山松子落，幽人应未眠。(空山 一作：山空)

",韦应物,https://song.gushiwen.cn/song/chenlang/0f23fdb7b5f9.mp3
春思,"
莺啼燕语报新年，马邑龙堆路几千。
家住层城临汉苑，心随明月到胡天。(层城 一作：秦城)
机中锦字论长恨，楼上花枝笑独眠。
为问元戎窦车骑，何时返旆勒燕然。

",皇甫冉,https://song.gushiwen.cn/song/chenlang/703276b8042c.mp3
清平调·其一,"
云想衣裳花想容，春风拂槛露华浓。 
若非群玉山头见，会向瑶台月下逢。

",李白,https://song.gushiwen.cn/song/make/170df91879a2.mp3
别房太尉墓,"
他乡复行役，驻马别孤坟。
近泪无干土，低空有断云。
对棋陪谢傅，把剑觅徐君。
唯见林花落，莺啼送客闻。

",杜甫,https://song.gushiwen.cn/song/chenlang/f67ed771d1fa.mp3
终南望余雪 / 终南望残雪,"
终南阴岭秀，积雪浮云端。
林表明霁色，城中增暮寒。

",祖咏,https://song.gushiwen.cn/song/chenlang/038457ce8c4e.mp3
寄李儋元锡,"
去年花里逢君别，今日花开又一年。(又一年 一作：已一年)
世事茫茫难自料，春愁黯黯独成眠。
身多疾病思田里，邑有流亡愧俸钱。
闻道欲来相问讯，西楼望月几回圆。

",韦应物,https://song.gushiwen.cn/song/chenlang/98475ddd5a1a.mp3
清平调·其二,"
一枝红艳露凝香，云雨巫山枉断肠。
借问汉宫谁得似，可怜飞燕倚新妆。

",李白,https://song.gushiwen.cn/song/make/4b5845ac138d.mp3
旅夜书怀,"
细草微风岸，危樯独夜舟。
星垂平野阔，月涌大江流。
名岂文章著，官应老病休。
飘飘何所似，天地一沙鸥。

",杜甫,https://song.gushiwen.cn/song/chenlang/30bf1f03b349.mp3
望蓟门,"
燕台一望客心惊，笳鼓喧喧汉将营。(笳鼓 一作：箫鼓)
万里寒光生积雪，三边曙色动危旌。
沙场烽火连胡月，海畔云山拥蓟城。
少小虽非投笔吏，论功还欲请长缨。

",祖咏,https://song.gushiwen.cn/song/chenlang/0e1671eb861a.mp3
宫词二首·其一,"
故国三千里，深宫二十年。
一声何满子，双泪落君前。

",张祜,https://song.gushiwen.cn/song/chenlang/054c756406d6.mp3
清平调·名花倾国两相欢,"
名花倾国两相欢，长得君王带笑看。(长得 一作：常得)
解释春风无限恨，沉香亭北倚栏杆。

",李白,https://song.gushiwen.cn/song/caociyi/29165f23cefd.mp3
至德二载甫自京金光门出间道归凤翔乾元初…有悲往事,"
此道昔归顺，西郊胡正繁。
至今残破胆，应有未招魂。
近侍归京邑，移官岂至尊。
无才日衰老，驻马望千门。

",杜甫,https://song.gushiwen.cn/song/chenlang/c6eb858ffa79.mp3
贫女,"
蓬门未识绮罗香，拟托良媒益自伤。
谁爱风流高格调，共怜时世俭梳妆。
敢将十指夸针巧，不把双眉斗画长。
苦恨年年压金线，为他人作嫁衣裳。

",秦韬玉,https://song.gushiwen.cn/song/chenlang/440bd7ab651d.mp3
寻隐者不遇 / 孙革访羊尊师诗,"
松下问童子，言师采药去。
只在此山中，云深不知处。

",贾岛,https://song.gushiwen.cn/song/chenlang/40954072f541.mp3
行路难·其一,"金樽清酒斗十千，玉盘珍羞直万钱。(羞 同：馐；直 同：值)
停杯投箸不能食，拔剑四顾心茫然。
欲渡黄河冰塞川，将登太行雪满山。(雪满山 一作：雪暗天)
闲来垂钓碧溪上，忽复乘舟梦日边。(碧 一作：坐)
行路难，行路难，多歧路，今安在？
长风破浪会有时，直挂云帆济沧海。
",李白,https://song.gushiwen.cn/song/jiangweiwei/870828ca8aaa.mp3
月夜忆舍弟,"
戍鼓断人行，边秋一雁声。(边秋 一作:秋边)
露从今夜白，月是故乡明。
有弟皆分散，无家问死生。
寄书长不达，况乃未休兵。

",杜甫,https://song.gushiwen.cn/song/chenlang/ad6f7cfa10c2.mp3
送李少府贬峡中王少府贬长沙,"
嗟君此别意何如，驻马衔杯问谪居。
巫峡啼猿数行泪，衡阳归雁几封书。
青枫江上秋帆远，白帝城边古木疏。
圣代即今多雨露，暂时分手莫踌躇。

",高适,https://song.gushiwen.cn/song/chenlang/e7f783986fc1.mp3
崔九欲往南山马上口号与别 / 留别王维 / 送崔九,"
归山深浅去，须尽丘壑美。
莫学武陵人，暂游桃源里。

",裴迪,https://song.gushiwen.cn/song/chenlang/dbbccf73624e.mp3
天末怀李白,"
凉风起天末，君子意如何。
鸿雁几时到，江湖秋水多。
文章憎命达，魑魅喜人过。
应共冤魂语，投诗赠汨罗。

",杜甫,https://song.gushiwen.cn/song/chenlang/38418ed36981.mp3
行路难·其二,"
大道如青天，我独不得出。
羞逐长安社中儿，赤鸡白雉赌梨栗。
弹剑作歌奏苦声，曳裾王门不称情。
淮阴市井笑韩信，汉朝公卿忌贾生。
君不见昔时燕家重郭隗，拥篲折节无嫌猜。
剧辛乐毅感恩分，输肝剖胆效英才。
昭王白骨萦蔓草，谁人更扫黄金台？
行路难，归去来！

",李白,https://song.gushiwen.cn/song//95834b2324cc.mp3
送灵澈上人,"
苍苍竹林寺，杳杳钟声晚。
荷笠带斜阳，青山独归远。(斜阳 一作：夕阳)

",刘长卿,https://song.gushiwen.cn/song/chenlang/214bea9d63ff.mp3
九日登望仙台呈刘明府容,"
汉文皇帝有高台，此日登临曙色开。
三晋云山皆北向，二陵风雨自东来。
关门令尹谁能识，河上仙翁去不回。
且欲近寻彭泽宰，陶然共醉菊花杯。

",崔曙,https://song.gushiwen.cn/song/chenlang/8da574e2c837.mp3
行路难·其三,"
有耳莫洗颍川水，有口莫食首阳蕨。
含光混世贵无名，何用孤高比云月？
吾观自古贤达人，功成不退皆殒身。
子胥既弃吴江上，屈原终投湘水滨。
陆机雄才岂自保？李斯税驾苦不早。
华亭鹤唳讵可闻？上蔡苍鹰何足道？
君不见吴中张翰称达生，秋风忽忆江东行。
且乐生前一杯酒，何须身后千载名？

",李白,https://song.gushiwen.cn/song//4d3b4d132c82.mp3
月夜,"
今夜鄜州月，闺中只独看。
遥怜小儿女，未解忆长安。
香雾云鬟湿，清辉玉臂寒。
何时倚虚幌，双照泪痕干。

",杜甫,https://song.gushiwen.cn/song/chenlang/1e8a3b873f28.mp3
听弹琴,"
泠泠七弦上，静听松风寒。(七弦 一作：七丝)
古调虽自爱，今人多不弹。

",刘长卿,https://song.gushiwen.cn/song/make/8430c8ce3d9c.mp3
黄鹤楼,"
昔人已乘黄鹤去，此地空余黄鹤楼。
黄鹤一去不复返，白云千载空悠悠。
晴川历历汉阳树，芳草萋萋鹦鹉洲。
日暮乡关何处是？烟波江上使人愁。

",崔颢,https://song.gushiwen.cn/song/chenlang/b0d3f72465ef.mp3
将进酒,"
君不见黄河之水天上来，奔流到海不复回。
君不见高堂明镜悲白发，朝如青丝暮成雪。
人生得意须尽欢，莫使金樽空对月。
天生我材必有用，千金散尽还复来。
烹羊宰牛且为乐，会须一饮三百杯。
岑夫子，丹丘生，将进酒，杯莫停。
与君歌一曲，请君为我倾耳听。(倾耳听 一作：侧耳听)
钟鼓馔玉不足贵，但愿长醉不愿醒。(不足贵 一作：何足贵；不愿醒 一作：不复醒)
古来圣贤皆寂寞，惟有饮者留其名。(古来 一作：自古；惟 通：唯)
陈王昔时宴平乐，斗酒十千恣欢谑。
主人何为言少钱，径须沽取对君酌。
五花马、千金裘，呼儿将出换美酒，与尔同销万古愁。

",李白,https://song.gushiwen.cn/song/jiangweiwei/ee16df5673bc.mp3
春望,"国破山河在，城春草木深。
感时花溅泪，恨别鸟惊心。
烽火连三月，家书抵万金。
白头搔更短，浑欲不胜簪。
",杜甫,https://song.gushiwen.cn/song/jiangweiwei/89d3a63c6d7f.mp3
行经华阴,"岧峣太华俯咸京，天外三峰削不成。
武帝祠前云欲散，仙人掌上雨初晴。
河山北枕秦关险，驿路西连汉畤平。
借问路旁名利客，何如此处学长生。(何 一作：无)
",崔颢,https://song.gushiwen.cn/song/chenlang/0c4f19716bfe.mp3
送方外上人 / 送上人,"
孤云将野鹤，岂向人间住。
莫买沃洲山，时人已知处。

",刘长卿,https://song.gushiwen.cn/song/chenlang/862f59a02a57.mp3
玉阶怨,"
玉阶生白露，夜久侵罗袜。
却下水晶帘，玲珑望秋月。(水晶 一作 水精)

",李白,https://song.gushiwen.cn/song/chenlang/f1ad949fed22.mp3
春宿左省,"
花隐掖垣暮，啾啾栖鸟过。
星临万户动，月傍九霄多。 
不寝听金钥，因风想玉珂。
明朝有封事，数问夜如何。

",杜甫,https://song.gushiwen.cn/song/chenlang/2d9e4af24a52.mp3
利州南渡,"
澹然空水带斜晖，曲岛苍茫接翠微。
波上马嘶看棹去，柳边人歇待船归。
数丛沙草群鸥散，万顷江田一鹭飞。
谁解乘舟寻范蠡，五湖烟水独忘机。

",温庭筠,https://song.gushiwen.cn/song/chenlang/3f759a5f4d7a.mp3
玉台体,"
昨夜裙带解，今朝蟢子飞。
铅华不可弃，莫是藁砧归。

",权德舆,https://song.gushiwen.cn/song/chenlang/26e5d8ef07d7.mp3
长相思·其一,"
长相思，在长安。
络纬秋啼金井阑，微霜凄凄簟色寒。
孤灯不明思欲绝，卷帷望月空长叹。
美人如花隔云端！
上有青冥之长天，下有渌水之波澜。(长天 一作：高天)
天长路远魂飞苦，梦魂不到关山难。
长相思，摧心肝！

",李白,https://song.gushiwen.cn/song/chenlang/8f424591685d.mp3
旅宿,"旅馆无良伴，凝情自悄然。
寒灯思旧事，断雁警愁眠。
远梦归侵晓，家书到隔年。
沧江好烟月，门系钓鱼船。
",杜牧,https://song.gushiwen.cn/song/chenlang/0cf45663f32a.mp3
苏武庙,"
苏武魂销汉使前，古祠高树两茫然。
云边雁断胡天月，陇上羊归塞草烟。
回日楼台非甲帐，去时冠剑是丁年。
茂陵不见封侯印，空向秋波哭逝川。

",温庭筠,https://song.gushiwen.cn/song/chenlang/52ca6ca57b11.mp3
芙蓉楼送辛渐,"
寒雨连江夜入吴，平明送客楚山孤。
洛阳亲友如相问，一片冰心在玉壶。

",王昌龄,https://song.gushiwen.cn/song/jiangweiwei/f433a64dd504.mp3
长相思·其二,"
日色欲尽花含烟，月明欲素愁不眠。(欲素 一作：如素)
赵瑟初停凤凰柱，蜀琴欲奏鸳鸯弦。
此曲有意无人传，愿随春风寄燕然。
忆君迢迢隔青天。昔日横波目，今作流泪泉。
不信妾断肠，归来看取明镜前。(断肠 一作：肠断)

",李白,https://song.gushiwen.cn/song/chenlang/edfc02db5bb3.mp3
春宫怨,"
早被婵娟误，欲妆临镜慵。承恩不在貌，教妾若为容。 
风暖鸟声碎，日高花影重。年年越溪女，相忆采芙蓉。

",杜荀鹤,https://song.gushiwen.cn/song/chenlang/c68b17ec4941.mp3
江州重别薛六柳八二员外,"
生涯岂料承优诏，世事空知学醉歌。
江上月明胡雁过，淮南木落楚山多。
寄身且喜沧洲近，顾影无如白发何。
今日龙钟人共弃，愧君犹遣慎风波。(弃 一作：老)

",刘长卿,https://song.gushiwen.cn/song/chenlang/dea6fe3c2c99.mp3
闺怨,"
闺中少妇不知愁，春日凝妆上翠楼。(不知 一作：不曾)
忽见陌头杨柳色，悔教夫婿觅封侯。

",王昌龄,https://song.gushiwen.cn/song/chenlang/bea0a298570b.mp3
长干行·其一,"
妾发初覆额，折花门前剧。
郎骑竹马来，绕床弄青梅。
同居长干里，两小无嫌猜。
十四为君妇，羞颜未尝开。
低头向暗壁，千唤不一回。
十五始展眉，愿同尘与灰。
常存抱柱信，岂上望夫台。
十六君远行，瞿塘滟滪堆。
五月不可触，猿声天上哀。(猿声 一作：猿鸣)
门前迟行迹，一一生绿苔。
苔深不能扫，落叶秋风早。
八月蝴蝶来，双飞西园草。(蝴蝶来 一作：蝴蝶黄)
感此伤妾心，坐愁红颜老。
早晚下三巴，预将书报家。
相迎不道远，直至长风沙。

",李白,https://song.gushiwen.cn/song/chenlang/2d0368e3fb76.mp3
和晋陵陆丞早春游望,"
独有宦游人，偏惊物候新。
云霞出海曙，梅柳渡江春。
淑气催黄鸟，晴光转绿蘋。
忽闻歌古调，归思欲沾巾。

",杜审言,https://song.gushiwen.cn/song/chenlang/53c580f21ba6.mp3
长沙过贾谊宅,"
三年谪宦此栖迟，万古惟留楚客悲。
秋草独寻人去后，寒林空见日斜时。
汉文有道恩犹薄，湘水无情吊岂知？
寂寂江山摇落处，怜君何事到天涯！

",刘长卿,https://song.gushiwen.cn/song/make/a9a0b6b0eede.mp3
春宫曲,"
昨夜风开露井桃，未央前殿月轮高。 
平阳歌舞新承宠，帘外春寒赐锦袍。

",王昌龄,https://song.gushiwen.cn/song/chenlang/ac8928c6f24a.mp3
蜀道难,"噫吁嚱，危乎高哉！
蜀道之难，难于上青天！
蚕丛及鱼凫，开国何茫然！
尔来四万八千岁，不与秦塞通人烟。
西当太白有鸟道，可以横绝峨眉巅。
地崩山摧壮士死，然后天梯石栈相钩连。
上有六龙回日之高标，下有冲波逆折之回川。
黄鹤之飞尚不得过，猿猱欲度愁攀援。
青泥何盘盘，百步九折萦岩峦。
扪参历井仰胁息，以手抚膺坐长叹。
问君西游何时还？畏途巉岩不可攀。
但见悲鸟号古木，雄飞雌从绕林间。
又闻子规啼夜月，愁空山。
蜀道之难，难于上青天，使人听此凋朱颜！
连峰去天不盈尺，枯松倒挂倚绝壁。
飞湍瀑流争喧豗，砯崖转石万壑雷。
其险也如此，嗟尔远道之人胡为乎来哉！(也如此 一作：也若此)
剑阁峥嵘而崔嵬，一夫当关，万夫莫开。
所守或匪亲，化为狼与豺。
朝避猛虎，夕避长蛇，磨牙吮血，杀人如麻。
锦城虽云乐，不如早还家。
蜀道之难，难于上青天，侧身西望长咨嗟！
",李白,https://song.gushiwen.cn/song/yiyesheng/d59ec5d6c91c.mp3
杂诗三首·其三,"
闻道黄龙戍，频年不解兵。
可怜闺里月，长在汉家营。
少妇今春意，良人昨夜情。
谁能将旗鼓，一为取龙城。

",沈佺期,https://song.gushiwen.cn/song/chenlang/06ffa37f5123.mp3
自夏口至鹦鹉洲夕望岳阳寄源中丞,"
汀洲无浪复无烟，楚客相思益渺然。
汉口夕阳斜渡鸟，洞庭秋水远连天。
孤城背岭寒吹角，独树临江夜泊船。(独树 一作：独戍)
贾谊上书忧汉室，长沙谪去古今怜。

",刘长卿,https://song.gushiwen.cn/song/chenlang/e4f3664b14eb.mp3
九月九日忆山东兄弟,"
独在异乡为异客，每逢佳节倍思亲。
遥知兄弟登高处，遍插茱萸少一人。 


",王维,https://song.gushiwen.cn/song/jiangweiwei/d75a706935de.mp3
子夜吴歌·春歌,"
秦地罗敷女，采桑绿水边。
素手青条上，红妆白日鲜。
蚕饥妾欲去，五马莫留连。

",李白,https://song.gushiwen.cn/song/chenlang/21a94dcfbfa3.mp3
宿桐庐江寄广陵旧游,"
山暝听猿愁，沧江急夜流。
风鸣两岸叶，月照一孤舟。
建德非吾土，维扬忆旧游。
还将两行泪，遥寄海西头。

",孟浩然,https://song.gushiwen.cn/song/chenlang/2c0faba4ce52.mp3
西塞山怀古,"
王濬楼船下益州，金陵王气黯然收。(王濬 一作：西晋)
千寻铁锁沉江底，一片降幡出石头。
人世几回伤往事，山形依旧枕寒流。
今逢四海为家日，故垒萧萧芦荻秋。

",刘禹锡,https://song.gushiwen.cn/song/chenlang/1abc932ae63c.mp3
凉州词,"
葡萄美酒夜光杯，欲饮琵琶马上催。
醉卧沙场君莫笑，古来征战几人回？

",王翰,https://song.gushiwen.cn/song/jiangweiwei/9312f5349cd7.mp3
子夜吴歌·夏歌,"
镜湖三百里，菡萏发荷花。
五月西施采，人看隘若耶。
回舟不待月，归去越王家。

",李白,https://song.gushiwen.cn/song/chenlang/b5dde84240ea.mp3
留别王侍御维 / 留别王维,"
寂寂竟何待，朝朝空自归。
欲寻芳草去，惜与故人违。
当路谁相假，知音世所稀。
只应守寂寞，还掩故园扉。

",孟浩然,https://song.gushiwen.cn/song/chenlang/5f04d2d118d1.mp3
晚次鄂州,"
云开远见汉阳城，犹是孤帆一日程。
估客昼眠知浪静，舟人夜语觉潮生。
三湘愁鬓逢秋色，万里归心对月明。
旧业已随征战尽，更堪江上鼓鼙声。

",卢纶,https://song.gushiwen.cn/song/chenlang/b108020809b7.mp3
后宫词,"
泪湿罗巾梦不成，夜深前殿按歌声。 
红颜未老恩先断，斜倚薰笼坐到明。

",白居易,https://song.gushiwen.cn/song/chenlang/72c224467be6.mp3
子夜吴歌·秋歌,"
长安一片月，万户捣衣声。
秋风吹不尽，总是玉关情。
何日平胡虏，良人罢远征。

",李白,https://song.gushiwen.cn/song/chenlang/ed5d95fe49c7.mp3
早寒江上有怀 / 早寒有怀,"
木落雁南度，北风江上寒。
我家襄水曲，遥隔楚云端。
乡泪客中尽，孤帆天际看。(孤帆 一作：归帆)
迷津欲有问，平海夕漫漫。

",孟浩然,https://song.gushiwen.cn/song/chenlang/219b75964f74.mp3
宫词 / 宫中词,"
寂寂花时闭院门，美人相并立琼轩。 
含情欲说宫中事，鹦鹉前头不敢言。

",朱庆馀,https://song.gushiwen.cn/song/chenlang/f076628e7095.mp3
赠阙下裴舍人,"
二月黄莺飞上林，春城紫禁晓阴阴。(黄莺 一作：黄鹂)
长乐钟声花外尽，龙池柳色雨中深。
阳和不散穷途恨，霄汉长怀捧日心。
献赋十年犹未遇，羞将白发对华簪。

",钱起,https://song.gushiwen.cn/song/chenlang/f210718ad962.mp3
子夜吴歌·冬歌,"
明朝驿使发，一夜絮征袍。
素手抽针冷，那堪把剪刀。
裁缝寄远道，几日到临洮。

",李白,https://song.gushiwen.cn/song/chenlang/fdc3a79d25a8.mp3
近试上张籍水部 / 近试上张水部 / 闺意献张水部,"
洞房昨夜停红烛，待晓堂前拜舅姑。 
妆罢低声问夫婿，画眉深浅入时无。

",朱庆馀,https://song.gushiwen.cn/song/chenlang/b8d00bf5329b.mp3
宫词,"
十二楼中尽晓妆，望仙楼上望君王。
锁衔金兽连环冷，水滴铜龙昼漏长。
云髻罢梳还对镜，罗衣欲换更添香。
遥窥正殿帘开处，袍袴宫人扫御床。

",薛逢,https://song.gushiwen.cn/song//840afd01d58c.mp3
关山月,"
明月出天山，苍茫云海间。
长风几万里，吹度玉门关。
汉下白登道，胡窥青海湾。
由来征战地，不见有人还。
戍客望边邑，思归多苦颜。(望边邑 一作：望边色)
高楼当此夜，叹息未应闲。

",李白,https://song.gushiwen.cn/song/chenlang/b12f5b4193fd.mp3
逢入京使,"
故园东望路漫漫，双袖龙钟泪不干。 
马上相逢无纸笔，凭君传语报平安。

",岑参,https://song.gushiwen.cn/song/chenlang/10d21c96ba71.mp3
岁暮归南山 / 归故园作 / 归终南山,"
北阙休上书，南山归敝庐。
不才明主弃，多病故人疏。
白发催年老，青阳逼岁除。
永怀愁不寐，松月夜窗虚。

",孟浩然,https://song.gushiwen.cn/song/chenlang/80cde550c438.mp3
江南曲,"
嫁得瞿塘贾，朝朝误妾期。
早知潮有信，嫁与弄潮儿。

",李益,https://song.gushiwen.cn/song/chenlang/01536e4b8dfb.mp3
黄鹤楼送孟浩然之广陵,"
故人西辞黄鹤楼，烟花三月下扬州。
孤帆远影碧空尽，唯见长江天际流。 (唯 通：惟)

",李白,https://song.gushiwen.cn/song/jiangweiwei/d3f231047aef.mp3
过故人庄,"
故人具鸡黍，邀我至田家。
绿树村边合，青山郭外斜。
开轩面场圃，把酒话桑麻。
待到重阳日，还来就菊花。

",孟浩然,https://song.gushiwen.cn/song/jiangweiwei/4a0d548bebb3.mp3
同题仙游观,"
仙台初见五城楼，风物凄凄宿雨收。(初见 一作：下见)
山色遥连秦树晚，砧声近报汉宫秋。
疏松影落空坛静，细草香闲小洞幽。(闲 一作：生)
何用别寻方外去，人间亦自有丹丘。

",韩翃,https://song.gushiwen.cn/song/chenlang/6022ecefe281.mp3
古从军行,"
白日登山望烽火，黄昏饮马傍交河。
行人刁斗风沙暗，公主琵琶幽怨多。
野云万里无城郭，雨雪纷纷连大漠。
胡雁哀鸣夜夜飞，胡儿眼泪双双落。
闻道玉门犹被遮，应将性命逐轻车。
年年战骨埋荒外，空见蒲桃入汉家。

",李颀,https://song.gushiwen.cn/song/chenlang/564a9a68c08b.mp3
早发白帝城 / 白帝下江陵,"
朝辞白帝彩云间，千里江陵一日还。
两岸猿声啼不住，轻舟已过万重山。

",李白,https://song.gushiwen.cn/song/chenlang/0f81015a040c.mp3
秦中感秋寄远上人 / 秦中寄远上人,"
一丘常欲卧，三径苦无资。
北土非吾愿，东林怀我师。
黄金燃桂尽，壮志逐年衰。
日夕凉风至，闻蝉但益悲。

",孟浩然,https://song.gushiwen.cn/song/chenlang/ab3dd0fbce99.mp3
贼退示官吏,"癸卯岁，西原贼入道州，焚烧杀掠，几尽而去。明年，贼又攻永破邵，不犯此州边鄙而退。岂力能制敌与？盖蒙其伤怜而已。诸使何为忍苦征敛，故作诗一篇以示官吏。
昔岁逢太平，山林二十年。
泉源在庭户，洞壑当门前。
井税有常期，日晏犹得眠。
忽然遭世变，数岁亲戎旃。
今来典斯郡，山夷又纷然。
城小贼不屠，人贫伤可怜。
是以陷邻境，此州独见全。
使臣将王命，岂不如贼焉？
今彼征敛者，迫之如火煎。
谁能绝人命，以作时世贤！
思欲委符节，引竿自刺船。
将家就鱼麦，归老江湖边。
",元结,https://song.gushiwen.cn/song/chenlang/b0dc7d922c3d.mp3
哀王孙,"
长安城头头白乌，夜飞延秋门上呼。
又向人家啄大屋，屋底达官走避胡。
金鞭断折九马死，骨肉不得同驰驱。
腰下宝玦青珊瑚，可怜王孙泣路隅。
问之不肯道姓名，但道困苦乞为奴。
已经百日窜荆棘，身上无有完肌肤。
高帝子孙尽隆准，龙种自与常人殊。
豺狼在邑龙在野，王孙善保千金躯。
不敢长语临交衢，且为王孙立斯须。
昨夜东风吹血腥，东来橐驼满旧都。
朔方健儿好身手，昔何勇锐今何愚。
窃闻天子已传位，圣德北服南单于。
花门剺面请雪耻，慎勿出口他人狙。
哀哉王孙慎勿疏，五陵佳气无时无。

",杜甫,https://song.gushiwen.cn/song/chenlang/c7b4689c87e3.mp3
夜上受降城闻笛,"
回乐烽前沙似雪，受降城外月如霜。(回乐烽 一作：回乐峰）
不知何处吹芦管，一夜征人尽望乡。

",李益,https://song.gushiwen.cn/song/make/d89eb1125b6d.mp3
望洞庭湖赠张丞相 / 临洞庭湖赠张丞相,"
八月湖水平，涵虚混太清。
气蒸云梦泽，波撼岳阳城。
欲济无舟楫，端居耻圣明。
坐观垂钓者，徒有羡鱼情。

",孟浩然,https://song.gushiwen.cn/song/chenlang/ae20659aff8c.mp3
同从弟南斋玩月忆山阴崔少府,"
高卧南斋时，开帷月初吐。
清辉澹水木，演漾在窗户。
冉冉几盈虚，澄澄变今古。(冉冉 一作：荏苒)
美人清江畔，是夜越吟苦。
千里共如何，微风吹兰杜。(共 一作：其)

",王昌龄,https://song.gushiwen.cn/song/chenlang/c6f492aeb6d7.mp3
兵车行,"
车辚辚，马萧萧，行人弓箭各在腰。
耶娘妻子走相送，尘埃不见咸阳桥。(耶娘 一作：爷娘)
牵衣顿足拦道哭，哭声直上干云霄。
道旁过者问行人，行人但云点行频。
或从十五北防河，便至四十西营田。
去时里正与裹头，归来头白还戍边。
边庭流血成海水，武皇开边意未已。
君不闻，汉家山东二百州，千村万落生荆杞。
纵有健妇把锄犁，禾生陇亩无东西。
况复秦兵耐苦战，被驱不异犬与鸡。
长者虽有问，役夫敢申恨？
且如今年冬，未休关西卒。
县官急索租，租税从何出？
信知生男恶，反是生女好。
生女犹得嫁比邻，生男埋没随百草。
君不见，青海头，古来白骨无人收。
新鬼烦冤旧鬼哭，天阴雨湿声啾啾！

",杜甫,https://song.gushiwen.cn/song/chenlang/977076fa07f4.mp3
贾生,"
宣室求贤访逐臣，贾生才调更无伦。
可怜夜半虚前席，不问苍生问鬼神。

",李商隐,https://song.gushiwen.cn/song/chenlang/cd908d31f388.mp3
与诸子登岘山 / 与诸子登岘首,"
人事有代谢，往来成古今。
江山留胜迹，我辈复登临。
水落鱼梁浅，天寒梦泽深。
羊公碑尚在，读罢泪沾襟。(尚在 一作：字在)

",孟浩然,https://song.gushiwen.cn/song/chenlang/5ad7bb0feb8b.mp3
渭川田家,"
斜阳照墟落，穷巷牛羊归。(斜阳 一作：斜光)
野老念牧童，倚杖候荆扉。
雉雊麦苗秀，蚕眠桑叶稀。
田夫荷锄至，相见语依依。(至 一作：立)
即此羡闲逸，怅然吟式微。

",王维,https://song.gushiwen.cn/song/chenlang/8813f91342c8.mp3
丽人行,"
三月三日天气新，长安水边多丽人。
态浓意远淑且真，肌理细腻骨肉匀。
绣罗衣裳照暮春，蹙金孔雀银麒麟。
头上何所有？翠微匎叶垂鬓唇。
背后何所见？珠压腰衱稳称身。
就中云幕椒房亲，赐名大国虢与秦。
紫驼之峰出翠釜，水精之盘行素鳞。
犀箸厌饫久未下，鸾刀缕切空纷纶。
黄门飞鞚不动尘，御厨络绎送八珍。
箫鼓哀吟感鬼神，宾从杂遝实要津。
后来鞍马何逡巡，当轩下马入锦茵。
杨花雪落覆白苹，青鸟飞去衔红巾。
炙手可热势绝伦，慎莫近前丞相嗔！

",杜甫,https://song.gushiwen.cn/song/chenlang/3d39d2ba54ca.mp3
清明日宴梅道士房,"
林卧愁春尽，搴帷览物华。
忽逢青鸟使，邀入赤松家。
金灶初开火，仙桃正发花。
童颜若可驻，何惜醉流霞。

",孟浩然,https://song.gushiwen.cn/song/caociyi/4041576ad0f3.mp3
隋宫,"
乘兴南游不戒严，九重谁省谏书函。 
春风举国裁宫锦，半作障泥半作帆。

",李商隐,https://song.gushiwen.cn/song/chenlang/0c472e85a3ad.mp3
西施咏,"
艳色天下重，西施宁久微。
朝为越溪女，暮作吴宫妃。
贱日岂殊众，贵来方悟稀。
邀人傅香粉，不自著罗衣。
君宠益娇态，君怜无是非。
当时浣纱伴，莫得同车归。
持谢邻家子，效颦安可希。

",王维,https://song.gushiwen.cn/song/chenlang/f73dd1f66af4.mp3
章台夜思,"
清瑟怨遥夜，绕弦风雨哀。
孤灯闻楚角，残月下章台。
芳草已云暮，故人殊未来。
乡书不可寄，秋雁又南回。

",韦庄,https://song.gushiwen.cn/song/chenlang/885999023597.mp3
哀江头,"
少陵野老吞声哭，春日潜行曲江曲。
江头宫殿锁千门，细柳新蒲为谁绿？
忆昔霓旌下南苑，苑中万物生颜色。
昭阳殿里第一人，同辇随君侍君侧。
辇前才人带弓箭，白马嚼啮黄金勒。
翻身向天仰射云，一笑正坠双飞翼。(一笑 一作：一箭)
明眸皓齿今何在？血污游魂归不得。
清渭东流剑阁深，去住彼此无消息。
人生有情泪沾臆，江水江花岂终极！
黄昏胡骑尘满城，欲往城南望城北。

",杜甫,https://song.gushiwen.cn/song/chenlang/5be82977acf5.mp3
瑶池,"
瑶池阿母绮窗开，黄竹歌声动地哀。 
八骏日行三万里，穆王何事不重来。

",李商隐,https://song.gushiwen.cn/song/chenlang/f56b75b0ef74.mp3
送别,"
下马饮君酒，问君何所之？
君言不得意，归卧南山陲。
但去莫复问，白云无尽时。

",王维,https://song.gushiwen.cn/song/chenlang/dc090c40cab3.mp3
金缕衣,"
劝君莫惜金缕衣，劝君惜取少年时。(惜取 一作：须取)
花开堪折直须折，莫待无花空折枝。(花开 一作：有花)

",杜秋娘,https://song.gushiwen.cn/song/chenlang/d5cea0c3607d.mp3
淮上喜会梁川故人 / 淮上喜会梁州故人,"
江汉曾为客，相逢每醉还。
浮云一别后，流水十年间。
欢笑情如旧，萧疏鬓已斑。
何因不归去？淮上有秋山。

",韦应物,https://song.gushiwen.cn/song/chenlang/43e1c0daacca.mp3
嫦娥,"
云母屏风烛影深，长河渐落晓星沉。
嫦娥应悔偷灵药，碧海青天夜夜心。

",李商隐,https://song.gushiwen.cn/song/jiangweiwei/caef25db347c.mp3
送綦毋潜落第还乡,"
圣代无隐者，英灵尽来归。
遂令东山客，不得顾采薇。
既至金门远，孰云吾道非。(金门 一作：君门)
江淮度寒食，京洛缝春衣。
置酒临长道，同心与我违。
行当浮桂棹，未几拂荆扉。
远树带行客，孤村当落晖。(孤村 一作：孤城)
吾谋适不用，勿谓知音稀。

",王维,https://song.gushiwen.cn/song/chenlang/dfa0d65184ac.mp3
古意呈补阙乔知之 / 独不见,"
卢家少妇郁金堂，海燕双栖玳瑁梁。
九月寒砧催木叶，十年征戍忆辽阳。
白狼河北音书断，丹凤城南秋夜长。
谁谓含愁独不见，更教明月照流黄。

",沈佺期,https://song.gushiwen.cn/song/chenlang/f46d7bbf66b8.mp3
赋得暮雨送李胄 / 赋得暮雨送李曹,"
楚江微雨里，建业暮钟时。
漠漠帆来重，冥冥鸟去迟。
海门深不见，浦树远含滋。
相送情无限，沾襟比散丝。

",韦应物,https://song.gushiwen.cn/song/chenlang/40920344347d.mp3
夜雨寄北,"
君问归期未有期，巴山夜雨涨秋池。 
何当共剪西窗烛，却话巴山夜雨时。

",李商隐,https://song.gushiwen.cn/song/jiangweiwei/e46c43d13b97.mp3
经邹鲁祭孔子而叹之,"
夫子何为者，栖栖一代中。
地犹鄹氏邑，宅即鲁王宫。
叹凤嗟身否，伤麟怨道穷。
今看两楹奠，当与梦时同。

",李隆基,https://song.gushiwen.cn/song/chenlang/325d2f85a89e.mp3
青溪 / 过青溪水作,"
言入黄花川，每逐青溪水。
随山将万转，趣途无百里。
声喧乱石中，色静深松里。
漾漾泛菱荇，澄澄映葭苇。
我心素已闲，清川澹如此。
请留磐石上，垂钓将已矣。(磐石 一作：盘石)

",王维,https://song.gushiwen.cn/song/chenlang/3ca53d3dfb52.mp3
寄令狐郎中,"
嵩云秦树久离居，双鲤迢迢一纸书。 
休问梁园旧宾客，茂陵秋雨病相如。

",李商隐,https://song.gushiwen.cn/song/chenlang/4107b7fe1053.mp3
烈女操,"
梧桐相待老，鸳鸯会双死。
贞女贵殉夫，舍生亦如此。
波澜誓不起，妾心古井水。(古井水 一作：井中水)

",孟郊,https://song.gushiwen.cn/song//5a67990459e3.mp3
游子吟,"
慈母手中线，游子身上衣。
临行密密缝，意恐迟迟归。
谁言寸草心，报得三春晖。

",孟郊,https://song.gushiwen.cn/song/jiangweiwei/161d06b0b556.mp3
灞上秋居,"
灞原风雨定，晚见雁行频。
落叶他乡树，寒灯独夜人。
空园白露滴，孤壁野僧邻。
寄卧郊扉久，何年致此身。

",马戴,https://song.gushiwen.cn/song/chenlang/5d0d8b3c1111.mp3
楚江怀古三首·其一,"
露气寒光集，微阳下楚丘。猿啼洞庭树，人在木兰舟。
广泽生明月，苍山夹乱流。云中君不见，竟夕自悲秋。

",马戴,https://song.gushiwen.cn/song/chenlang/2a4d274daaf8.mp3
燕歌行并序,"开元二十六年，客有从元戎出塞而还者，作《燕歌行》以示，适感征戍之事，因而和焉。
汉家烟尘在东北，汉将辞家破残贼。
男儿本自重横行，天子非常赐颜色。
摐金伐鼓下榆关，旌旆逶迤碣石间。
校尉羽书飞瀚海，单于猎火照狼山。
山川萧条极边土，胡骑凭陵杂风雨。
战士军前半死生，美人帐下犹歌舞！
大漠穷秋塞草腓，孤城落日斗兵稀。
身当恩遇常轻敌，力尽关山未解围。(常轻敌 一作：恒轻敌)
铁衣远戍辛勤久，玉箸应啼别离后。
少妇城南欲断肠，征人蓟北空回首。
边庭飘飖那可度，绝域苍茫无所有！(飘飖 一作：飘摇；无所 一作：更何)
杀气三时作阵云，寒声一夜传刁斗。
相看白刃血纷纷，死节从来岂顾勋？
君不见沙场征战苦，至今犹忆李将军！
",高适,https://song.gushiwen.cn/song/chenlang/4c7868ec4409.mp3
为有,"
为有云屏无限娇，凤城寒尽怕春宵。 
无端嫁得金龟婿，辜负香衾事早朝。

",李商隐,https://song.gushiwen.cn/song/chenlang/bcff6a37c9b5.mp3
与高适薛据同登慈恩寺浮图,"
塔势如涌出，孤高耸天宫。
登临出世界，磴道盘虚空。
突兀压神州，峥嵘如鬼工。
四角碍白日，七层摩苍穹。
下窥指高鸟，俯听闻惊风。
连山若波涛，奔凑似朝东。(凑 一作：走；似 一作：如)
青槐夹驰道，宫馆何玲珑。(馆 一作：观)
秋色从西来，苍然满关中。
五陵北原上，万古青濛濛。
净理了可悟，胜因夙所宗。
誓将挂冠去，觉道资无穷。

",岑参,https://song.gushiwen.cn/song/chenlang/14f186d50948.mp3
除夜 / 巴山道中除夜书怀,"
迢递三巴路，羁危万里身。
乱山残雪夜，孤烛异乡人。(异乡人 一作：异乡春)
渐与骨肉远，转于僮仆亲。
那堪正飘泊，明日岁华新。

",崔涂,https://song.gushiwen.cn/song/chenlang/c34469635b91.mp3
江南逢李龟年,"
岐王宅里寻常见，崔九堂前几度闻。
正是江南好风景，落花时节又逢君。

",杜甫,https://song.gushiwen.cn/song/jiangweiwei/514b8bc0ee4f.mp3
长干行·君家何处住,"
君家何处住，妾住在横塘。
停船暂借问，或恐是同乡。

",崔颢,https://song.gushiwen.cn/song/chenlang/e2464f9806b5.mp3
下终南山过斛斯山人宿置酒,"
暮从碧山下，山月随人归。
却顾所来径，苍苍横翠微。
相携及田家，童稚开荆扉。
绿竹入幽径，青萝拂行衣。
欢言得所憩，美酒聊共挥。
长歌吟松风，曲尽河星稀。
我醉君复乐，陶然共忘机。

",李白,https://song.gushiwen.cn/song/chenlang/047024512325.mp3
孤雁二首·其二,"
几行归塞尽，念尔独何之。
暮雨相呼失，寒塘欲下迟。
渚云低暗度，关月冷相随。
未必逢矰缴，孤飞自可疑。

",崔涂,https://song.gushiwen.cn/song/chenlang/a6428227e841.mp3
赠别二首·其一,"娉娉袅袅十三余，豆蔻梢头二月初。
春风十里扬州路，卷上珠帘总不如。
",杜牧,https://song.gushiwen.cn/song/chenlang/a1cf171da994.mp3
长干行·家临九江水,"
家临九江水，来去九江侧。
同是长干人，生小不相识。

",崔颢,https://song.gushiwen.cn/song//508647475cf8.mp3
月下独酌四首·其一,"
花间一壶酒，独酌无相亲。
举杯邀明月，对影成三人。
月既不解饮，影徒随我身。
暂伴月将影，行乐须及春。
我歌月徘徊，我舞影零乱。
醒时同交欢，醉后各分散。(同交欢 一作：相交欢)
永结无情游，相期邈云汉。

",李白,https://song.gushiwen.cn/song/chenlang/3185407c5519.mp3
赠别二首·其二,"
多情却似总无情，唯觉樽前笑不成。
蜡烛有心还惜别，替人垂泪到天明。

",杜牧,https://song.gushiwen.cn/song/chenlang/b4fbe7244670.mp3
题破山寺后禅院,"清晨入古寺，初日照高林。
曲径通幽处，禅房花木深。(曲径 一作：竹径)
山光悦鸟性，潭影空人心。
万籁此都寂，但余钟磬音。(都寂 一作：俱寂；但余 一作：惟闻)
",常建,https://song.gushiwen.cn/song/chenlang/e2890c61279c.mp3
和张仆射塞下曲·其一,"
鹫翎金仆姑，燕尾绣蝥弧。
独立扬新令，千营共一呼。

",卢纶,https://song.gushiwen.cn/song//f68140f3dc1f.mp3
春思,"
燕草如碧丝，秦桑低绿枝。
当君怀归日，是妾断肠时。 
春风不相识，何事入罗帏。

",李白,https://song.gushiwen.cn/song/chenlang/727c47ecf120.mp3
金谷园,"
繁华事散逐香尘，流水无情草自春。
日暮东风怨啼鸟，落花犹似坠楼人。

",杜牧,https://song.gushiwen.cn/song/chenlang/462ee35a4d55.mp3
望月怀远 / 望月怀古,"
海上生明月，天涯共此时。
情人怨遥夜，竟夕起相思。
灭烛怜光满，披衣觉露滋。
不堪盈手赠，还寝梦佳期。

",张九龄,https://song.gushiwen.cn/song/jiangweiwei/7cc200edc65e.mp3
和张仆射塞下曲·其二,"
林暗草惊风，将军夜引弓。
平明寻白羽，没在石棱中。

",卢纶,https://song.gushiwen.cn/song/chenlang/941746126d83.mp3
梦李白二首·其一,"死别已吞声，生别常恻恻。
江南瘴疠地，逐客无消息。
故人入我梦，明我长相忆。
君今在罗网，何以有羽翼？
恐非平生魂，路远不可测。
魂来枫林青，魂返关塞黑。
落月满屋梁，犹疑照颜色。
水深波浪阔，无使蛟龙得。
",杜甫,https://song.gushiwen.cn/song/chenlang/46c874845670.mp3
寄扬州韩绰判官,"
青山隐隐水迢迢，秋尽江南草未凋。
二十四桥明月夜，玉人何处教吹箫？

",杜牧,https://song.gushiwen.cn/song/chenlang/24dacc9084c8.mp3
塞下曲,"
月黑雁飞高，单于夜遁逃。
欲将轻骑逐，大雪满弓刀。

",卢纶,https://song.gushiwen.cn/song/chenlang/9a9463173105.mp3
梦李白二首·其二,"
浮云终日行，游子久不至。
三夜频梦君，情亲见君意。
告归常局促，苦道来不易。
江湖多风波，舟楫恐失坠。
出门搔白首，若负平生志。
冠盖满京华，斯人独憔悴。
孰云网恢恢，将老身反累。
千秋万岁名，寂寞身后事。

",杜甫,https://song.gushiwen.cn/song/chenlang/12c487f7a589.mp3
遣怀,"
落魄江湖载酒行，楚腰纤细掌中轻。(江湖 一作：江南；纤细 一作：肠断)
十年一觉扬州梦，赢得青楼薄幸名。

",杜牧,https://song.gushiwen.cn/song/chenlang/42e12feb4ebb.mp3
和张仆射塞下曲·其四,"
野幕敞琼筵，羌戎贺劳旋。
醉和金甲舞，雷鼓动山川。

",卢纶,https://song.gushiwen.cn/song//cdc327abcbc1.mp3
书边事,"
调角断清秋，征人倚戍楼。
春风对青冢，白日落梁州。
大漠无兵阻，穷边有客游。
蕃情似此水，长愿向南流。

",张乔,https://song.gushiwen.cn/song/chenlang/535a33944e8a.mp3
望岳,"
岱宗夫如何？齐鲁青未了。
造化钟神秀，阴阳割昏晓。
荡胸生曾云，决眦入归鸟。( 曾 同：层)
会当凌绝顶，一览众山小。

",杜甫,https://song.gushiwen.cn/song/jiangweiwei/efec283b31e0.mp3
秋夕,"银烛秋光冷画屏，轻罗小扇扑流萤。
天阶夜色凉如水，卧看牵牛织女星。(天阶 一作：天街；卧看 一作：坐看)
",杜牧,https://song.gushiwen.cn/song/jiangweiwei/bbe4155bdc90.mp3
关雎,"
关关雎鸠，在河之洲。窈窕淑女，君子好逑。
参差荇菜，左右流之。窈窕淑女，寤寐求之。
求之不得，寤寐思服。悠哉悠哉，辗转反侧。
参差荇菜，左右采之。窈窕淑女，琴瑟友之。
参差荇菜，左右芼之。窈窕淑女，钟鼓乐之。

",佚名,https://song.gushiwen.cn/song/jiangweiwei/4c5705b99143.mp3
没蕃故人,"
前年伐月支，城下没全师。
蕃汉断消息，死生长别离。 
无人收废帐，归马识残旗。
欲祭疑君在，天涯哭此时。

",张籍,https://song.gushiwen.cn/song/chenlang/67a8c97e4204.mp3
赠卫八处士,"人生不相见，动如参与商。
今夕复何夕，共此灯烛光。
少壮能几时，鬓发各已苍。
访旧半为鬼，惊呼热中肠。
焉知二十载，重上君子堂。
昔别君未婚，儿女忽成行。
怡然敬父执，问我来何方。
问答乃未已，驱儿罗酒浆。(乃未已 一作：未及已；驱儿 一作：儿女)
夜雨剪春韭，新炊间黄粱。
主称会面难，一举累十觞。
十觞亦不醉，感子故意长。
明日隔山岳，世事两茫茫。
",杜甫,https://song.gushiwen.cn/song/chenlang/9670cc44eef4.mp3
将赴吴兴登乐游原一绝,"
清时有味是无能，闲爱孤云静爱僧。 
欲把一麾江海去，乐游原上望昭陵。

",杜牧,https://song.gushiwen.cn/song/chenlang/35d8561345a9.mp3
葛覃,"葛之覃兮，施于中谷，维叶萋萋。黄鸟于飞，集于灌木，其鸣喈喈。
葛之覃兮，施于中谷，维叶莫莫。是刈是濩，为絺为綌，服之无斁。
言告师氏，言告言归。薄污我私。薄澣我衣。害澣害否？归宁父母。
",佚名,https://song.gushiwen.cn/song/chenlang/db8add908cdb.mp3
秋日赴阙题潼关驿楼 / 行次潼关逢魏扶东归,"
红叶晚萧萧，长亭酒一瓢。
残云归太华，疏雨过中条。
树色随山迥，河声入海遥。
帝乡明日到，犹自梦渔樵。

",许浑,https://song.gushiwen.cn/song/chenlang/b2aea72b82fa.mp3
佳人,"绝代有佳人，幽居在空谷。
自云良家子，零落依草木。
关中昔丧乱，兄弟遭杀戮。
官高何足论，不得收骨肉。
世情恶衰歇，万事随转烛。
夫婿轻薄儿，新人美如玉。
合昏尚知时，鸳鸯不独宿。
但见新人笑，那闻旧人哭。
在山泉水清，出山泉水浊。
侍婢卖珠回，牵萝补茅屋。
摘花不插发，采柏动盈掬。
天寒翠袖薄，日暮倚修竹。
",杜甫,https://song.gushiwen.cn/song/chenlang/33daedbc42a1.mp3
赤壁,"
折戟沉沙铁未销，自将磨洗认前朝。
东风不与周郎便，铜雀春深锁二乔。

",杜牧,https://song.gushiwen.cn/song/chenlang/3fb397218a1e.mp3
卷耳,"
采采卷耳，不盈顷筐。嗟我怀人，寘彼周行。(寘 通：置)
陟彼崔嵬，我马虺隤。我姑酌彼金罍，维以不永怀。
陟彼高冈，我马玄黄。我姑酌彼兕觥，维以不永伤。
陟彼砠矣，我马瘏矣。我仆痡矣，云何吁矣。

",佚名,https://song.gushiwen.cn/song/chenlang/63579de8b4d8.mp3
早秋三首·其一,"
遥夜泛清瑟，西风生翠萝。
残萤栖玉露，早雁拂金河。
高树晓还密，远山晴更多。
淮南一叶下，自觉洞庭波。

",许浑,https://song.gushiwen.cn/song/chenlang/a0d7b609d5a0.mp3
樛木,"
南有樛木，葛藟累之。乐只君子，福履绥之。
南有樛木，葛藟荒之。乐只君子，福履将之。
南有樛木，葛藟萦之。乐只君子，福履成之。

",佚名,https://song.gushiwen.cn/song/chenlang/1eb727f1bddf.mp3
螽斯,"
螽斯羽，诜诜兮。宜尔子孙，振振兮。
螽斯羽，薨薨兮。宜尔子孙，绳绳兮。
螽斯羽，揖揖兮。宜尔子孙，蛰蛰兮。

",佚名,https://song.gushiwen.cn/song//894bafe1aeae.mp3
桃夭,"
桃之夭夭，灼灼其华。之子于归，宜其室家。
桃之夭夭，有蕡其实。之子于归，宜其家室。
桃之夭夭，其叶蓁蓁。之子于归，宜其家人。

",佚名,https://song.gushiwen.cn/song/chenlang/6ba04da3fdc1.mp3
送人东游,"
荒戍落黄叶，浩然离故关。
高风汉阳渡，初日郢门山。
江上几人在，天涯孤棹还。
何当重相见，樽酒慰离颜。

",温庭筠,https://song.gushiwen.cn/song/chenlang/57cf93080fe5.mp3
泊秦淮,"
烟笼寒水月笼沙，夜泊秦淮近酒家。
商女不知亡国恨，隔江犹唱后庭花。

",杜牧,https://song.gushiwen.cn/song/chenlang/8e8011f614fb.mp3
秋登万山寄张五 / 九月九日岘山寄张子容,"
北山白云里，隐者自怡悦。
相望试登高，心随雁飞灭。(试 一作 始)
愁因薄暮起，兴是清秋发。
时见归村人，沙行渡头歇。(沙行 一作：沙平)
天边树若荠，江畔洲如月。
何当载酒来，共醉重阳节。

",孟浩然,https://song.gushiwen.cn/song/chenlang/59375fc2edd7.mp3
兔罝,"
肃肃兔罝，椓之丁丁。赳赳武夫，公侯干城。
肃肃兔罝，施于中逵。赳赳武夫，公侯好仇。
肃肃兔罝，施于中林。赳赳武夫，公侯腹心。

",佚名,https://song.gushiwen.cn/song//205ceb963514.mp3
征人怨 / 征怨,"
岁岁金河复玉关，朝朝马策与刀环。 
三春白雪归青冢，万里黄河绕黑山。

",柳中庸,https://song.gushiwen.cn/song/chenlang/934e5850a0f4.mp3
寻陆鸿渐不遇,"
移家虽带郭，野径入桑麻。
近种篱边菊，秋来未著花。
扣门无犬吠，欲去问西家。
报道山中去，归时每日斜。(归时 一作：归来)

",皎然,https://song.gushiwen.cn/song/make/83f04219a489.mp3
夏日南亭怀辛大,"
山光忽西落，池月渐东上。
散发乘夕凉，开轩卧闲敞。
荷风送香气，竹露滴清响。
欲取鸣琴弹，恨无知音赏。
感此怀故人，中宵劳梦想。(中 一作：终)

",孟浩然,https://song.gushiwen.cn/song/chenlang/9306064f2630.mp3
芣苢,"采采芣苢，薄言采之。采采芣苢，薄言有之。
采采芣苢，薄言掇之。采采芣苢，薄言捋之。
采采芣苢，薄言袺之。采采芣苢，薄言襭之。
",佚名,https://song.gushiwen.cn/song/chenlang/98b6f526d292.mp3
金陵图,"
谁谓伤心画不成，画人心逐世人情。 
君看六幅南朝事，老木寒云满故城。

",韦庄,https://song.gushiwen.cn/song/chenlang/403a2c45c30b.mp3
寻南溪常山道人隐居 / 寻南溪常道士,"
一路经行处，莓苔见履痕。
白云依静渚，春草闭闲门。
过雨看松色，随山到水源。
溪花与禅意，相对亦忘言。

",刘长卿,https://song.gushiwen.cn/song/chenlang/364955a27a28.mp3
宿业师山房期丁大不至 / 宿业师山房待丁大不至,"
夕阳度西岭，群壑倏已暝。
松月生夜凉，风泉满清听。
樵人归欲尽，烟鸟栖初定。
之子期宿来，孤琴候萝径。

",孟浩然,https://song.gushiwen.cn/song/chenlang/2c7594304bb9.mp3
汉广,"南有乔木，不可休思；汉有游女，不可求思。
汉之广矣，不可泳思；江之永矣，不可方思。
翘翘错薪，言刈其楚；之子于归，言秣其马。
汉之广矣，不可泳思；江之永矣，不可方思。
翘翘错薪，言刈其蒌；之子于归，言秣其驹。
汉之广矣，不可泳思；江之永矣，不可方思。
",佚名,https://song.gushiwen.cn/song/chenlang/1164da77c9d7.mp3
滁州西涧,"
独怜幽草涧边生，上有黄鹂深树鸣。 
春潮带雨晚来急，野渡无人舟自横。

",韦应物,https://song.gushiwen.cn/song/chenlang/f6bd6356c843.mp3
寻西山隐者不遇,"
绝顶一茅茨，直上三十里。
扣关无僮仆，窥室唯案几。
若非巾柴车，应是钓秋水。
差池不相见，黾勉空仰止。
草色新雨中，松声晚窗里。
及兹契幽绝，自足荡心耳。
虽无宾主意，颇得清净理。
兴尽方下山，何必待之子。

",丘为,https://song.gushiwen.cn/song/chenlang/23c91fa1d5eb.mp3
汝坟,"
遵彼汝坟，伐其条枚。未见君子，惄如调饥。
遵彼汝坟，伐其条肄。既见君子，不我遐弃。
鲂鱼赪尾，王室如毁。虽则如毁，父母孔迩。

",佚名,https://song.gushiwen.cn/song/chenlang/895d1d7a135c.mp3
晨诣超师院读禅经,"
汲井漱寒齿，清心拂尘服。
闲持贝叶书，步出东斋读。
真源了无取，妄迹世所逐。
遗言冀可冥，缮性何由熟。
道人庭宇静，苔色连深竹。
日出雾露馀，青松如膏沐。
澹然离言说，悟悦心自足。

",柳宗元,https://song.gushiwen.cn/song/chenlang/8483f12e6ef6.mp3
新年作,"
乡心新岁切，天畔独潸然。
老至居人下，春归在客先。
岭猿同旦暮，江柳共风烟。
已似长沙傅，从今又几年。

",刘长卿,https://song.gushiwen.cn/song/chenlang/0938dbd3a92b.mp3
桃花溪,"
隐隐飞桥隔野烟，石矶西畔问渔船。 
桃花尽日随流水，洞在清溪何处边。

",张旭,https://song.gushiwen.cn/song/chenlang/7415a0681d7c.mp3
秋日登吴公台上寺远眺,"
古台摇落后，秋日望乡心。(秋日 一作：秋入)
野寺来人少，云峰隔水深。
夕阳依旧垒，寒磬满空林。
惆怅南朝事，长江独至今。

",刘长卿,https://song.gushiwen.cn/song/caociyi/2cc76d63e364.mp3
溪居,"
久为簪组累，幸此南夷谪。
闲依农圃邻，偶似山林客。 
晓耕翻露草，夜榜响溪石。
来往不逢人，长歌楚天碧。

",柳宗元,https://song.gushiwen.cn/song/chenlang/324652b6ac3d.mp3
寄人,"别梦依依到谢家，小廊回合曲阑斜。
多情只有春庭月，犹为离人照落花。
",张泌,https://song.gushiwen.cn/song/chenlang/eb3a53d949c4.mp3
送李中丞之襄州 / 送李中丞归汉阳别业,"
流落征南将，曾驱十万师。
罢归无旧业，老去恋明时。
独立三边静，轻生一剑知。
茫茫江汉上，日暮欲何之。

",刘长卿,https://song.gushiwen.cn/song/chenlang/b2db4922a8d6.mp3
麟之趾,"
麟之趾，振振公子，于嗟麟兮。
麟之定，振振公姓，于嗟麟兮。
麟之角，振振公族，于嗟麟兮。

",佚名,https://song.gushiwen.cn/song/chenlang/9d10d0af0c97.mp3
送杨氏女,"
永日方戚戚，出行复悠悠。
女子今有行，大江溯轻舟。
尔辈苦无恃，抚念益慈柔。
幼为长所育，两别泣不休。
对此结中肠，义往难复留。
自小阙内训，事姑贻我忧。
赖兹托令门，任恤庶无尤。
贫俭诚所尚，资从岂待周。
孝恭遵妇道，容止顺其猷。
别离在今晨，见尔当何秋。
居闲始自遣，临感忽难收。
归来视幼女，零泪缘缨流。

",韦应物,https://song.gushiwen.cn/song//871dfe3a1377.mp3
题金陵渡,"
金陵津渡小山楼，一宿行人自可愁。 
潮落夜江斜月里，两三星火是瓜洲。

",张祜,https://song.gushiwen.cn/song/chenlang/0bd46ccf1b16.mp3
鹊巢,"
维鹊有巢，维鸠居之。之子于归，百两御之。
维鹊有巢，维鸠方之。之子于归，百两将之。
维鹊有巢，维鸠盈之。之子于归，百两成之。

",佚名,https://song.gushiwen.cn/song/chenlang/8096bb25c2e1.mp3
饯别王十一南游,"
望君烟水阔，挥手泪沾巾。
飞鸟没何处，青山空向人。
长江一帆远，落日五湖春。
谁见汀洲上，相思愁白蘋。

",刘长卿,https://song.gushiwen.cn/song/chenlang/af61db719e9b.mp3
长安遇冯著,"
客从东方来，衣上灞陵雨。
问客何为来，采山因买斧。
冥冥花正开，飏飏燕新乳。
昨别今已春，鬓丝生几缕。

",韦应物,https://song.gushiwen.cn/song/chenlang/c40eeba65a3e.mp3
赠内人,"
禁门宫树月痕过，媚眼惟看宿鹭窠。
斜拔玉钗灯影畔，剔开红焰救飞蛾。

",张祜,https://song.gushiwen.cn/song/chenlang/a6a842d363d7.mp3
蜀先主庙,"
天下英雄气，千秋尚凛然。(天下 一作：天地)
势分三足鼎，业复五铢钱。 
得相能开国，生儿不象贤。
凄凉蜀故妓，来舞魏宫前。

",刘禹锡,https://song.gushiwen.cn/song/chenlang/5cfb7b0f14bd.mp3
夕次盱眙县,"
落帆逗淮镇，停舫临孤驿。
浩浩风起波，冥冥日沉夕。
人归山郭暗，雁下芦洲白。
独夜忆秦关，听钟未眠客。

",韦应物,https://song.gushiwen.cn/song/chenlang/9a4af1036d85.mp3
采蘩,"
于以采蘩？于沼于沚。于以用之？公侯之事。
于以采蘩？于涧之中。于以用之？公侯之宫。
被之僮僮，夙夜在公。被之祁祁，薄言还归。

",佚名,https://song.gushiwen.cn/song/chenlang/506bcfd3e9ed.mp3
集灵台·其一,"
日光斜照集灵台，红树花迎晓露开。 
昨夜上皇新授箓，太真含笑入帘来。

",张祜,https://song.gushiwen.cn/song/chenlang/a951610b16c3.mp3
东郊,"
吏舍跼终年，出郊旷清曙。
杨柳散和风，青山澹吾虑。
依丛适自憩，缘涧还复去。
微雨霭芳原，春鸠鸣何处。
乐幽心屡止，遵事迹犹遽。
终罢斯结庐，慕陶直可庶。

",韦应物,https://song.gushiwen.cn/song//48b0176c1010.mp3
草虫,"
喓喓草虫，趯趯阜螽。未见君子，忧心忡忡。亦既见止，亦既觏止，我心则降。
陟彼南山，言采其蕨。未见君子，忧心惙惙。亦既见止，亦既觏止，我心则说。
陟彼南山，言采其薇。未见君子，我心伤悲。亦既见止，亦既觏止，我心则夷。

",佚名,https://song.gushiwen.cn/song//1d14d240bccc.mp3
阙题,"
道由白云尽，春与青溪长。
时有落花至，远随流水香。
闲门向山路，深柳读书堂。
幽映每白日，清辉照衣裳。

",刘昚虚,https://song.gushiwen.cn/song/chenlang/888beab9cc48.mp3
采蘋,"
于以采蘋？南涧之滨。于以采藻？于彼行潦。
于以盛之？维筐及筥。于以湘之？维锜及釜。
于以奠之？宗室牖下。谁其尸之？有齐季女。

",佚名,https://song.gushiwen.cn/song/chenlang/0542f2d34e65.mp3
集灵台·其二,"
虢国夫人承主恩，平明骑马入宫门。
却嫌脂粉污颜色，淡扫蛾眉朝至尊。

",张祜,https://song.gushiwen.cn/song/chenlang/b7ffdd67f154.mp3
郡斋雨中与诸文士燕集,"
兵卫森画戟，宴寝凝清香。
海上风雨至，逍遥池阁凉。
烦疴近消散，嘉宾复满堂。
自惭居处崇，未睹斯民康。
理会是非遣，性达形迹忘。
鲜肥属时禁，蔬果幸见尝。
俯饮一杯酒，仰聆金玉章。
神欢体自轻，意欲凌风翔。
吴中盛文史，群彦今汪洋。
方知大藩地，岂曰财赋强。

",韦应物,https://song.gushiwen.cn/song//4d064982fa0e.mp3
李端公 / 送李端,"故关衰草遍，离别自堪悲。(自堪悲 一作：正堪悲)
路出寒云外，人归暮雪时。
少孤为客早，多难识君迟。
掩泪空相向，风尘何处期。(掩泪 一作：掩泣)
",卢纶,https://song.gushiwen.cn/song/chenlang/fdae6ac54db6.mp3
甘棠,"
蔽芾甘棠，勿翦勿伐，召伯所茇。
蔽芾甘棠，勿翦勿败，召伯所憩。
蔽芾甘棠，勿翦勿拜，召伯所说。

",佚名,https://song.gushiwen.cn/song/chenlang/9cc8ba0d6d76.mp3
初发扬子寄元大校书,"
凄凄去亲爱，泛泛入烟雾。
归棹洛阳人，残钟广陵树。
今朝此为别，何处还相遇。
世事波上舟，沿洄安得住。

",韦应物,https://song.gushiwen.cn/song/chenlang/9a7569bbab39.mp3
送僧归日本,"
上国随缘住，来途若梦行。
浮天沧海远，去世法舟轻。
水月通禅寂，鱼龙听梵声。
惟怜一灯影，万里眼中明。

",钱起,https://song.gushiwen.cn/song/chenlang/dffaca77458e.mp3
行露,"
厌浥行露，岂不夙夜，谓行多露。
谁谓雀无角？何以穿我屋？谁谓女无家？何以速我狱？虽速我狱，室家不足！
谁谓鼠无牙？何以穿我墉？谁谓女无家？何以速我讼？虽速我讼，亦不女从！

",佚名,https://song.gushiwen.cn/song/chenlang/14b83ddb09e2.mp3
谷口书斋寄杨补阙,"
泉壑带茅茨，云霞生薜帷。
竹怜新雨后，山爱夕阳时。
闲鹭栖常早，秋花落更迟。
家僮扫萝径，昨与故人期。

",钱起,https://song.gushiwen.cn/song/chenlang/b9dba57bdd9b.mp3
寄全椒山中道士,"
今朝郡斋冷，忽念山中客。
涧底束荆薪，归来煮白石。
欲持一瓢酒，远慰风雨夕。
落叶满空山，何处寻行迹。

",韦应物,https://song.gushiwen.cn/song/chenlang/bde0a1fcff27.mp3
枫桥夜泊,"
月落乌啼霜满天，江枫渔火对愁眠。
姑苏城外寒山寺，夜半钟声到客船。

",张继,https://song.gushiwen.cn/song/chenlang/6fb73f607ad3.mp3
羔羊,"
羔羊之皮，素丝五紽。退食自公，委蛇委蛇。
羔羊之革，素丝五緎。委蛇委蛇，自公退食。
羔羊之缝，素丝五总。委蛇委蛇，退食自公。

",佚名,https://song.gushiwen.cn/song/chenlang/d2ad44e4c469.mp3
咏蝉 / 在狱咏蝉,"余禁所禁垣西，是法厅事也，有古槐数株焉。虽生意可知，同殷仲文之古树；而听讼斯在，即周召伯之甘棠，每至夕照低阴，秋蝉疏引，发声幽息，有切尝闻，岂人心异于曩时，将虫响悲于前听？嗟乎，声以动容，德以象贤。故洁其身也，禀君子达人之高行；蜕其皮也，有仙都羽化之灵姿。候时而来，顺阴阳之数； 应节为变，审藏用之机。有目斯开，不以道昏而昧其视；有翼自薄，不以俗厚而易其真。吟乔树之微风，韵姿天纵； 饮高秋之坠露，清畏人知。仆失路艰虞，遭时徽纆。不哀伤而自怨，未摇落而先衰。闻蟪蛄之流声，悟平反之已奏；见螳螂之抱影，怯危机之未安。感而缀诗，贻诸知己。庶情沿物应，哀弱羽之飘零； 道寄人知，悯余声之寂寞。非谓文墨，取代幽忧云尔。
西陆蝉声唱，南冠客思深。(客思深 一作：客思侵)
那堪玄鬓影，来对白头吟。(那堪 一作：不堪)
露重飞难进，风多响易沉。
无人信高洁，谁为表予心？
",骆宾王,https://song.gushiwen.cn/song/chenlang/cecffc2a400d.mp3
宿王昌龄隐居,"
清溪深不测，隐处唯孤云。
松际露微月，清光犹为君。
茅亭宿花影，药院滋苔纹。
余亦谢时去，西山鸾鹤群。

",常建,https://song.gushiwen.cn/song/chenlang/0b87829569c8.mp3
陇西行四首·其二,"
誓扫匈奴不顾身，五千貂锦丧胡尘。
可怜无定河边骨，犹是春闺梦里人！(春闺 一作：深闺)

",陈陶,https://song.gushiwen.cn/song/chenlang/43c5b73dbd73.mp3
殷其雷,"
殷其雷，在南山之阳。何斯违斯，莫敢或遑？振振君子，归哉归哉！
殷其雷，在南山之侧。何斯违斯，莫敢遑息？振振君子，归哉归哉！
殷其雷，在南山之下。何斯违斯，莫或遑处？振振君子，归哉归哉！

",佚名,https://song.gushiwen.cn/song/chenlang/91ba1faf034d.mp3
客夜与故人偶集 / 江乡故人偶集客舍,"
天秋月又满，城阙夜千重。
还作江南会，翻疑梦里逢。
风枝惊暗鹊，露草泣寒蛩。
羁旅长堪醉，相留畏晓钟。

",戴叔伦,https://song.gushiwen.cn/song/chenlang/dad2bb2ce25c.mp3
感遇十二首·其四,"
孤鸿海上来，池潢不敢顾。
侧见双翠鸟，巢在三珠树。
矫矫珍木巅，得无金丸惧？
美服患人指，高明逼神恶。
今我游冥冥，弋者何所慕！

",张九龄,https://song.gushiwen.cn/song/chenlang/f4a35c0d146a.mp3
杂诗,"
近寒食雨草萋萋，著麦苗风柳映堤。
等是有家归未得，杜鹃休向耳边啼。

",佚名,https://song.gushiwen.cn/song/chenlang/4508caf3b53b.mp3
摽有梅,"
摽有梅，其实七兮。求我庶士，迨其吉兮。
摽有梅，其实三兮。求我庶士，迨其今兮。
摽有梅，顷筐塈之。求我庶士，迨其谓之。

",佚名,https://song.gushiwen.cn/song/chenlang/0ff890611179.mp3
感遇十二首·其一,"
兰叶春葳蕤，桂华秋皎洁。
欣欣此生意，自尔为佳节。
谁知林栖者，闻风坐相悦。
草木有本心，何求美人折！

",张九龄,https://song.gushiwen.cn/song/chenlang/d5419292d268.mp3
酬程延秋夜即事见赠,"
长簟迎风早，空城澹月华。
星河秋一雁，砧杵夜千家。 
节候看应晚，心期卧亦赊。
向来吟秀句，不觉已鸣鸦。

",韩翃,https://song.gushiwen.cn/song/chenlang/baf6517f175b.mp3
回乡偶书,"
少小离家老大回，乡音无改鬓毛衰。
儿童相见不相识，笑问客从何处来。

",贺知章,https://song.gushiwen.cn/song/chenlang/f459f8ed8d23.mp3
小星,"
嘒彼小星，三五在东。肃肃宵征，夙夜在公。寔命不同。
嘒彼小星，维参与昴。肃肃宵征，抱衾与裯。寔命不犹。

",佚名,https://song.gushiwen.cn/song/chenlang/dbd4afc2839d.mp3
感遇十二首·其二,"
幽人归独卧，滞虑洗孤清。
持此谢高鸟，因之传远情。
日夕怀空意，人谁感至精？
飞沉理自隔，何所慰吾诚？

",张九龄,https://song.gushiwen.cn/song//5e265e29083e.mp3
遣悲怀三首·其一,"
谢公最小偏怜女，自嫁黔娄百事乖。
顾我无衣搜荩箧，泥他沽酒拔金钗。(荩箧 一作：画箧)
野蔬充膳甘长藿，落叶添薪仰古槐。
今日俸钱过十万，与君营奠复营斋。

",元稹,https://song.gushiwen.cn/song/chenlang/c20e02dc390a.mp3
江有汜,"
江有汜，之子归，不我以。不我以，其后也悔。
江有渚，之子归，不我与。不我与，其后也处。
江有沱，之子归，不我过。不我过，其啸也歌。

",佚名,https://song.gushiwen.cn/song/chenlang/21bc9deb7ec6.mp3
遣悲怀三首·其二,"昔日戏言身后意，今朝都到眼前来。(身后意 一作：身后事)
衣裳已施行看尽，针线犹存未忍开。
尚想旧情怜婢仆，也曾因梦送钱财。
诚知此恨人人有，贫贱夫妻百事哀。
",元稹,https://song.gushiwen.cn/song/chenlang/8d7eab9265d3.mp3
感遇·江南有丹橘,"
江南有丹橘，经冬犹绿林。
岂伊地气暖？自有岁寒心。
可以荐嘉客，奈何阻重深。
运命惟所遇，循环不可寻。
徒言树桃李，此木岂无阴？

",张九龄,https://song.gushiwen.cn/song//02ba8d3eabab.mp3
野有死麕,"
野有死麕，白茅包之。有女怀春，吉士诱之。
林有朴樕，野有死鹿。白茅纯束，有女如玉。
舒而脱脱兮！无感我帨兮！无使尨也吠！

",佚名,https://song.gushiwen.cn/song/chenlang/7bc2f37acf1e.mp3
瑶瑟怨,"
冰簟银床梦不成，碧天如水夜云轻。 
雁声远过潇湘去，十二楼中月自明。

",温庭筠,https://song.gushiwen.cn/song/chenlang/27d0e3654646.mp3
遣悲怀三首·其三,"
闲坐悲君亦自悲，百年都是几多时。
邓攸无子寻知命，潘岳悼亡犹费词。
同穴窅冥何所望，他生缘会更难期。
惟将终夜长开眼，报答平生未展眉。

",元稹,https://song.gushiwen.cn/song/chenlang/fe89b7670e0a.mp3
春泛若耶溪,"
幽意无断绝，此去随所偶。
晚风吹行舟，花路入溪口。
际夜转西壑，隔山望南斗。
潭烟飞溶溶，林月低向后。
生事且弥漫，愿为持竿叟。

",綦毋潜,https://song.gushiwen.cn/song/chenlang/99260121fb8c.mp3
月夜 / 夜月,"
更深月色半人家，北斗阑干南斗斜。 
今夜偏知春气暖，虫声新透绿窗纱。

",刘方平,https://song.gushiwen.cn/song/jiangweiwei/cb396f21ec13.mp3
何彼襛矣,"
何彼襛矣，唐棣之华？曷不肃雝？王姬之车。
何彼襛矣，华如桃李？平王之孙，齐侯之子。
其钓维何？维丝伊缗。齐侯之子，平王之孙。

",佚名,https://song.gushiwen.cn/song/chenlang/404ae06d52c2.mp3
酬郭给事,"
洞门高阁霭馀辉，桃李阴阴柳絮飞。
禁里疏钟官舍晚，省中啼鸟吏人稀。
晨摇玉佩趋金殿，夕奉天书拜琐闱。
强欲从君无那老，将因卧病解朝衣。

",王维,https://song.gushiwen.cn/song/chenlang/47847fb84bee.mp3
石鱼湖上醉歌,"漫叟以公田米酿酒，因休暇，则载酒于湖上，时取一醉。欢醉中，据湖岸，引臂向鱼取酒，使舫载之，遍饮坐者。意疑倚巴丘酌于君山之上，诸子环洞庭而坐，酒舫泛泛然触波涛。而往来者，乃作歌以长之。
石鱼湖，似洞庭，夏水欲满君山青。
山为樽，水为沼，酒徒历历坐洲岛。
长风连日作大浪，不能废人运酒舫。
我持长瓢坐巴丘，酌饮四坐以散愁。
",元结,https://song.gushiwen.cn/song/chenlang/77085af4c2c2.mp3
驺虞,"
彼茁者葭，壹发五豝，于嗟乎驺虞！
彼茁者蓬，壹发五豵，于嗟乎驺虞！

",佚名,https://song.gushiwen.cn/song/chenlang/c9e195985a2c.mp3
春怨,"
纱窗日落渐黄昏，金屋无人见泪痕。 
寂寞空庭春欲晚，梨花满地不开门。

",刘方平,https://song.gushiwen.cn/song/chenlang/8ab3c688ad04.mp3
和贾舍人早朝大明宫之作,"
绛帻鸡人报晓筹，尚衣方进翠云裘。
九天阊阖开宫殿，万国衣冠拜冕旒。
日色才临仙掌动，香烟欲傍衮龙浮。
朝罢须裁五色诏，佩声归到凤池头。

",王维,https://song.gushiwen.cn/song//f9b928085e77.mp3
长恨歌,"汉皇重色思倾国，御宇多年求不得。
杨家有女初长成，养在深闺人未识。
天生丽质难自弃，一朝选在君王侧。
回眸一笑百媚生，六宫粉黛无颜色。
春寒赐浴华清池，温泉水滑洗凝脂。
侍儿扶起娇无力，始是新承恩泽时。
云鬓花颜金步摇，芙蓉帐暖度春宵。
春宵苦短日高起，从此君王不早朝。
承欢侍宴无闲暇，春从春游夜专夜。
后宫佳丽三千人，三千宠爱在一身。
金屋妆成娇侍夜，玉楼宴罢醉和春。
姊妹弟兄皆列土，可怜光彩生门户。
遂令天下父母心，不重生男重生女。
骊宫高处入青云，仙乐风飘处处闻。
缓歌慢舞凝丝竹，尽日君王看不足。
渔阳鼙鼓动地来，惊破《霓裳羽衣曲》。
九重城阙烟尘生，千乘万骑西南行。
翠华摇摇行复止，西出都门百余里。
六军不发无奈何，宛转娥眉马前死。
花钿委地无人收，翠翘金雀玉搔头。
君王掩面救不得，回看血泪相和流。
黄埃散漫风萧索，云栈萦纡登剑阁。
峨嵋山下少人行，旌旗无光日色薄。
蜀江水碧蜀山青，圣主朝朝暮暮情。
行宫见月伤心色，夜雨闻铃肠断声。
天旋日转回龙驭，到此踌躇不能去。(日转 一作：地转)
马嵬坡下泥土中，不见玉颜空死处。
君臣相顾尽沾衣，东望都门信马归。
归来池苑皆依旧，太液芙蓉未央柳。
芙蓉如面柳如眉，对此如何不泪垂？
春风桃李花开夜，秋雨梧桐叶落时。(花开夜 一作：花开日)
西宫南内多秋草，落叶满阶红不扫。(南内 一作：南苑)
梨园弟子白发新，椒房阿监青娥老。
夕殿萤飞思悄然，孤灯挑尽未成眠。
迟迟钟鼓初长夜，耿耿星河欲曙天。
鸳鸯瓦冷霜华重，翡翠衾寒谁与共？
悠悠生死别经年，魂魄不曾来入梦。
临邛道士鸿都客，能以精诚致魂魄。
为感君王辗转思，遂教方士殷勤觅。
排空驭气奔如电，升天入地求之遍。
上穷碧落下黄泉，两处茫茫皆不见。
忽闻海上有仙山，山在虚无缥缈间。
楼阁玲珑五云起，其中绰约多仙子。
中有一人字太真，雪肤花貌参差是。
金阙西厢叩玉扃，转教小玉报双成。
闻道汉家天子使，九华帐里梦魂惊。
揽衣推枕起徘徊，珠箔银屏迤逦开。
云鬓半偏新睡觉，花冠不整下堂来。
风吹仙袂飘飖举，犹似霓裳羽衣舞。(飘飖 一作：飘飘)
玉容寂寞泪阑干，梨花一枝春带雨。(阑 通：栏)
含情凝睇谢君王，一别音容两渺茫。
昭阳殿里恩爱绝，蓬莱宫中日月长。
回头下望人寰处，不见长安见尘雾。
惟将旧物表深情，钿合金钗寄将去。
钗留一股合一扇，钗擘黄金合分钿。
但令心似金钿坚，天上人间会相见。(但令 一作：但教)
临别殷勤重寄词，词中有誓两心知。
七月七日长生殿，夜半无人私语时。
在天愿作比翼鸟，在地愿为连理枝。
天长地久有时尽，此恨绵绵无绝期。
",白居易,https://song.gushiwen.cn/song/chenlang/09d31b73b44d.mp3
乌衣巷,"
朱雀桥边野草花，乌衣巷口夕阳斜。 
旧时王谢堂前燕，飞入寻常百姓家。

",刘禹锡,https://song.gushiwen.cn/song/jiangweiwei/8b671db8c10d.mp3
柏舟,"
泛彼柏舟，亦泛其流。耿耿不寐，如有隐忧。微我无酒，以敖以游。
我心匪鉴，不可以茹。亦有兄弟，不可以据。薄言往愬，逢彼之怒。
我心匪石，不可转也。我心匪席，不可卷也。威仪棣棣，不可选也。
忧心悄悄，愠于群小。觏闵既多，受侮不少。静言思之，寤辟有摽。
日居月诸，胡迭而微？心之忧矣，如匪浣衣。静言思之，不能奋飞。

",佚名,https://song.gushiwen.cn/song/chenlang/5b2100b91c1c.mp3
奉和圣制从蓬莱向兴庆阁道中留春雨中春望之作应制,"
渭水自萦秦塞曲，黄山旧绕汉宫斜。
銮舆迥出千门柳，阁道回看上苑花。
云里帝城双凤阙，雨中春树万人家。
为乘阳气行时令，不是宸游玩物华。(玩 一作：重)

",王维,https://song.gushiwen.cn/song/chenlang/96eec499eca2.mp3
琵琶行并序 / 琵琶引,"元和十年，予左迁九江郡司马。明年秋，送客湓浦口，闻舟中夜弹琵琶者，听其音，铮铮然有京都声。问其人，本长安倡女，尝学琵琶于穆、曹二善才，年长色衰，委身为贾人妇。遂命酒，使快弹数曲。曲罢悯然，自叙少小时欢乐事，今漂沦憔悴，转徙于江湖间。予出官二年，恬然自安，感斯人言，是夕始觉有迁谪意。因为长句，歌以赠之，凡六百一十六言，命曰《琵琶行》。
浔阳江头夜送客，枫叶荻花秋瑟瑟。
主人下马客在船，举酒欲饮无管弦。
醉不成欢惨将别，别时茫茫江浸月。
忽闻水上琵琶声，主人忘归客不发。
寻声暗问弹者谁，琵琶声停欲语迟。
移船相近邀相见，添酒回灯重开宴。
千呼万唤始出来，犹抱琵琶半遮面。
转轴拨弦三两声，未成曲调先有情。
弦弦掩抑声声思，似诉平生不得志。
低眉信手续续弹，说尽心中无限事。
轻拢慢捻抹复挑，初为《霓裳》后《六幺》。(六幺 一作：绿腰)
大弦嘈嘈如急雨，小弦切切如私语。
嘈嘈切切错杂弹，大珠小珠落玉盘。
间关莺语花底滑，幽咽泉流冰下难。
冰泉冷涩弦凝绝，凝绝不通声暂歇。(暂歇 一作：渐歇)
别有幽愁暗恨生，此时无声胜有声。
银瓶乍破水浆迸，铁骑突出刀枪鸣。
曲终收拨当心画，四弦一声如裂帛。
东船西舫悄无言，唯见江心秋月白。
沉吟放拨插弦中，整顿衣裳起敛容。
自言本是京城女，家在虾蟆陵下住。
十三学得琵琶成，名属教坊第一部。
曲罢曾教善才服，妆成每被秋娘妒。(服 一作：伏)
五陵年少争缠头，一曲红绡不知数。
钿头银篦击节碎，血色罗裙翻酒污。(银篦 一作：云篦)
今年欢笑复明年，秋月春风等闲度。
弟走从军阿姨死，暮去朝来颜色故。
门前冷落鞍马稀，老大嫁作商人妇。
商人重利轻别离，前月浮梁买茶去。
去来江口守空船，绕船月明江水寒。
夜深忽梦少年事，梦啼妆泪红阑干。
我闻琵琶已叹息，又闻此语重唧唧。
同是天涯沦落人，相逢何必曾相识！
我从去年辞帝京，谪居卧病浔阳城。
浔阳地僻无音乐，终岁不闻丝竹声。
住近湓江地低湿，黄芦苦竹绕宅生。
其间旦暮闻何物？杜鹃啼血猿哀鸣。
春江花朝秋月夜，往往取酒还独倾。
岂无山歌与村笛，呕哑嘲哳难为听。
今夜闻君琵琶语，如听仙乐耳暂明。
莫辞更坐弹一曲，为君翻作《琵琶行》。
感我此言良久立，却坐促弦弦转急。
凄凄不似向前声，满座重闻皆掩泣。
座中泣下谁最多？江州司马青衫湿。
",白居易,https://song.gushiwen.cn/song/yiyesheng/0581b0ba8bb4.mp3
和乐天春词,"
新妆宜面下朱楼，深锁春光一院愁。 
行到中庭数花朵，蜻蜓飞上玉搔头。

",刘禹锡,https://song.gushiwen.cn/song/chenlang/48936601c146.mp3
绿衣,"
绿兮衣兮，绿衣黄里。心之忧矣，曷维其已？
绿兮衣兮，绿衣黄裳。心之忧矣，曷维其亡？
绿兮丝兮，女所治兮。我思古人，俾无訧兮。
絺兮绤兮，凄其以风。我思古人，实获我心。

",佚名,https://song.gushiwen.cn/song/chenlang/8b38b9613812.mp3
积雨辋川庄作 / 秋归辋川庄作,"
积雨空林烟火迟，蒸藜炊黍饷东菑。
漠漠水田飞白鹭，阴阴夏木啭黄鹂。
山中习静观朝槿，松下清斋折露葵。
野老与人争席罢，海鸥何事更相疑。

",王维,https://song.gushiwen.cn/song/chenlang/61ac7e419655.mp3
马嵬坡,"玄宗回马杨妃死，云雨难忘日月新。
终是圣明天子事，景阳宫井又何人。
",郑畋,https://song.gushiwen.cn/song//a37f1f8335f9.mp3
走马川行奉送出师西征 / 走马川行奉送封大夫出师西征,"
君不见走马川行雪海边，平沙莽莽黄入天。 
轮台九月风夜吼，一川碎石大如斗，随风满地石乱走。 
匈奴草黄马正肥，金山西见烟尘飞，汉家大将西出师。 
将军金甲夜不脱，半夜军行戈相拨，风头如刀面如割。 
马毛带雪汗气蒸，五花连钱旋作冰，幕中草檄砚水凝。 
虏骑闻之应胆慑，料知短兵不敢接，车师西门伫献捷。(车师 一作：军师)

",岑参,https://song.gushiwen.cn/song/chenlang/ad4d98d510ea.mp3
燕燕,"
燕燕于飞，差池其羽。之子于归，远送于野。瞻望弗及，泣涕如雨。
燕燕于飞，颉之颃之。之子于归，远于将之。瞻望弗及，伫立以泣。
燕燕于飞，下上其音。之子于归，远送于南。瞻望弗及，实劳我心。
仲氏任只，其心塞渊。终温且惠，淑慎其身。先君之思，以勖寡人。

",佚名,https://song.gushiwen.cn/song/chenlang/8fd09b9d7295.mp3
望月有感,"自河南经乱，关内阻饥，兄弟离散，各在一处。因望月有感，聊书所怀，寄上浮梁大兄、於潜七兄、乌江十五兄，兼示符离及下邽弟妹。
时难年荒世业空，弟兄羁旅各西东。
田园寥落干戈后，骨肉流离道路中。
吊影分为千里雁，辞根散作九秋蓬。
共看明月应垂泪，一夜乡心五处同。
",白居易,https://song.gushiwen.cn/song/chenlang/5dfc1bd59fed.mp3
寒食,"
春城无处不飞花，寒食东风御柳斜。 
日暮汉宫传蜡烛，轻烟散入五侯家。

",韩翃,https://song.gushiwen.cn/song/chenlang/f26e62f4bfc8.mp3
轮台歌奉送封大夫出师西征,"
轮台城头夜吹角，轮台城北旄头落。
羽书昨夜过渠黎，单于已在金山西。
戍楼西望烟尘黑，汉军屯在轮台北。
上将拥旄西出征，平明吹笛大军行。
四边伐鼓雪海涌，三军大呼阴山动。
虏塞兵气连云屯，战场白骨缠草根。
剑河风急雪片阔，沙口石冻马蹄脱。(雪片阔 一作：云片阔)
亚相勤王甘苦辛，誓将报主静边尘。
古来青史谁不见，今见功名胜古人。

",岑参,https://song.gushiwen.cn/song/chenlang/9aed86610172.mp3
日月,"
日居月诸，照临下土。乃如之人兮，逝不古处？胡能有定？宁不我顾。
日居月诸，下土是冒。乃如之人兮，逝不相好。胡能有定？宁不我报。
日居月诸，出自东方。乃如之人兮，德音无良。胡能有定？俾也可忘。
日居月诸，东方自出。父兮母兮，畜我不卒。胡能有定？报我不述。

",佚名,https://song.gushiwen.cn/song/chenlang/2ba9697f257e.mp3
奉和中书舍人贾至早朝大明宫,"
鸡鸣紫陌曙光寒，莺啭皇州春色阑。
金阙晓钟开万户，玉阶仙仗拥千官。
花迎剑珮星初落，柳拂旌旗露未干。
独有凤凰池上客，阳春一曲和皆难。

",岑参,https://song.gushiwen.cn/song//e434c47819cc.mp3
已凉,"
碧阑干外绣帘垂，猩色屏风画折枝。 
八尺龙须方锦褥，已凉天气未寒时。

",韩偓,https://song.gushiwen.cn/song/chenlang/2c55b2038285.mp3
终风,"
终风且暴，顾我则笑。谑浪笑敖，中心是悼。
终风且霾，惠然肯来。莫往莫来，悠悠我思。
终风且曀，不日有曀。寤言不寐，愿言则嚏。
曀曀其阴，虺虺其雷。寤言不寐，愿言则怀。

",佚名,https://song.gushiwen.cn/song/chenlang/20f791f840dd.mp3
白雪歌送武判官归京,"
北风卷地白草折，胡天八月即飞雪。
忽如一夜春风来，千树万树梨花开。
散入珠帘湿罗幕，狐裘不暖锦衾薄。
将军角弓不得控，都护铁衣冷难着。(难着 一作：犹著)
瀚海阑干百丈冰，愁云惨淡万里凝。
中军置酒饮归客，胡琴琵琶与羌笛。
纷纷暮雪下辕门，风掣红旗冻不翻。
轮台东门送君去，去时雪满天山路。
山回路转不见君，雪上空留马行处。

",岑参,https://song.gushiwen.cn/song/chenlang/444df93c9bdf.mp3
登金陵凤凰台,"
凤凰台上凤凰游，凤去台空江自流。
吴宫花草埋幽径，晋代衣冠成古丘。
三山半落青天外，二水中分白鹭洲。(二水 一作：一水)
总为浮云能蔽日，长安不见使人愁。

",李白,https://song.gushiwen.cn/song/chenlang/8820c89ca4e5.mp3
宣州谢脁楼饯别校书叔云,"弃我去者，昨日之日不可留；
乱我心者，今日之日多烦忧。
长风万里送秋雁，对此可以酣高楼。
蓬莱文章建安骨，中间小谢又清发。
俱怀逸兴壮思飞，欲上青天揽明月。(揽 一作：览；明月 一作：日月)
抽刀断水水更流，举杯销愁愁更愁。(销愁 一作：消愁)
人生在世不称意，明朝散发弄扁舟。
",李白,https://song.gushiwen.cn/song/chenlang/731e2a19594e.mp3
击鼓,"
击鼓其镗，踊跃用兵。土国城漕，我独南行。
从孙子仲，平陈与宋。不我以归，忧心有忡。
爰居爰处？爰丧其马？于以求之？于林之下。
死生契阔，与子成说。执子之手，与子偕老。
于嗟阔兮，不我活兮。于嗟洵兮，不我信兮。

",佚名,https://song.gushiwen.cn/song/make/73b3c6badf1b.mp3
宫词,"
长乐宫连上苑春，玉楼金殿艳歌新。 
君门一入无由出，唯有宫莺得见人。

",顾况,https://song.gushiwen.cn/song/chenlang/026b627c41f6.mp3
无题·重帏深下莫愁堂,"
重帏深下莫愁堂，卧后清宵细细长。
神女生涯原是梦，小姑居处本无郎。
风波不信菱枝弱，月露谁教桂叶香。
直道相思了无益，未妨惆怅是清狂。

",李商隐,https://song.gushiwen.cn/song/chenlang/cad3c6bebe91.mp3
凯风,"
凯风自南，吹彼棘心。棘心夭夭，母氏劬劳。
凯风自南，吹彼棘薪。母氏圣善，我无令人。
爰有寒泉？在浚之下。有子七人，母氏劳苦。
睍睆黄鸟，载好其音。有子七人，莫慰母心。

",佚名,https://song.gushiwen.cn/song/chenlang/16ebf3db1867.mp3
庐山谣寄卢侍御虚舟,"
我本楚狂人，凤歌笑孔丘。
手持绿玉杖，朝别黄鹤楼。
五岳寻仙不辞远，一生好入名山游。
庐山秀出南斗傍，屏风九叠云锦张，
影落明湖青黛光。
金阙前开二峰长，银河倒挂三石梁，
香炉瀑布遥相望，回崖沓嶂凌苍苍。
翠影红霞映朝日，鸟飞不到吴天长。
登高壮观天地间，大江茫茫去不还。
黄云万里动风色，白波九道流雪山。
好为庐山谣，兴因庐山发。
闲窥石镜清我心，谢公行处苍苔没。
早服还丹无世情，琴心三叠道初成。
遥见仙人彩云里，手把芙蓉朝玉京。
先期汗漫九垓上，愿接卢敖游太清。

",李白,https://song.gushiwen.cn/song/chenlang/2ce33c84c9cb.mp3
送杜少府之任蜀州 / 送杜少府之任蜀川,"
城阙辅三秦，风烟望五津。
与君离别意，同是宦游人。
海内存知己，天涯若比邻。
无为在歧路，儿女共沾巾。

",王勃,https://song.gushiwen.cn/song/jiangweiwei/5775c79bcd34.mp3
雄雉,"
雄雉于飞，泄泄其羽。我之怀矣，自诒伊阻。
雄雉于飞，下上其音。展矣君子，实劳我心。
瞻彼日月，悠悠我思。道之云远，曷云能来？
百尔君子，不知德行。不忮不求，何用不臧？

",佚名,https://song.gushiwen.cn/song/chenlang/6b5dce503d1a.mp3
梦游天姥吟留别 / 梦游天姥山别东鲁诸公,"海客谈瀛洲，烟涛微茫信难求；
越人语天姥，云霞明灭或可睹。
天姥连天向天横，势拔五岳掩赤城。
天台四万八千丈，对此欲倒东南倾。
我欲因之梦吴越，一夜飞度镜湖月。
湖月照我影，送我至剡溪。
谢公宿处今尚在，渌水荡漾清猿啼。
脚著谢公屐，身登青云梯。
半壁见海日，空中闻天鸡。
千岩万转路不定，迷花倚石忽已暝。
熊咆龙吟殷岩泉，栗深林兮惊层巅。
云青青兮欲雨，水澹澹兮生烟。
列缺霹雳，丘峦崩摧。
洞天石扉，訇然中开。
青冥浩荡不见底，日月照耀金银台。 
霓为衣兮风为马，云之君兮纷纷而来下。
虎鼓瑟兮鸾回车，仙之人兮列如麻。
忽魂悸以魄动，恍惊起而长嗟。
惟觉时之枕席，失向来之烟霞。
世间行乐亦如此，古来万事东流水。
别君去兮何时还？且放白鹿青崖间，须行即骑访名山。
安能摧眉折腰事权贵，使我不得开心颜？
",李白,https://song.gushiwen.cn/song/yiyesheng/05e2f6fc757c.mp3
送梓州李使君,"
万壑树参天，千山响杜鹃。
山中一夜雨，树杪百重泉。
汉女输橦布，巴人讼芋田。
文翁翻教授，不敢倚先贤。

",王维,https://song.gushiwen.cn/song/chenlang/099b402a826b.mp3
匏有苦叶,"
匏有苦叶，济有深涉。深则厉，浅则揭。
有瀰济盈，有鷕雉鸣。济盈不濡轨，雉鸣求其牡。
雍雍鸣雁，旭日始旦。士如归妻，迨冰未泮。
招招舟子，人涉卬否。人涉卬否，卬须我友。

",佚名,https://song.gushiwen.cn/song/chenlang/ecf285eb738b.mp3
金陵酒肆留别,"
风吹柳花满店香，吴姬压酒劝客尝。(劝客 一作：唤客)
金陵子弟来相送，欲行不行各尽觞。
请君试问东流水，别意与之谁短长？

",李白,https://song.gushiwen.cn/song/chenlang/15684c1da05b.mp3
汉江临泛 / 汉江临眺,"
楚塞三湘接，荆门九派通。
江流天地外，山色有无中。
郡邑浮前浦，波澜动远空。
襄阳好风日，留醉与山翁。

",王维,https://song.gushiwen.cn/song/chenlang/d0c23694485b.mp3
无题·凤尾香罗薄几重,"
凤尾香罗薄几重，碧文圆顶夜深缝。
扇裁月魄羞难掩，车走雷声语未通。
曾是寂寥金烬暗，断无消息石榴红。
斑骓只系垂杨岸，何处西南任好风。(任 一作：待)

",李商隐,https://song.gushiwen.cn/song/chenlang/2d27cb0ecae4.mp3
谷风,"习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。
行道迟迟，中心有违。不远伊迩，薄送我畿。谁谓荼苦？其甘如荠。宴尔新昏，如兄如弟。
泾以渭浊，湜湜其沚。宴尔新昏，不我屑矣。毋逝我梁，毋发我笱。我躬不阅，遑恤我后！
就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。
不我能慉，反以我为雠。既阻我德，贾用不售。昔育恐育鞫，及尔颠覆。既生既育，比予于毒。(不我能慉 一作：能不我慉)
我有旨蓄，亦以御冬。宴尔新昏，以我御穷。有洸有溃，既诒我肄。不念昔者，伊余来塈。 
",佚名,https://song.gushiwen.cn/song//d98226629de3.mp3
终南别业 / 初至山中,"
中岁颇好道，晚家南山陲。
兴来每独往，胜事空自知。
行到水穷处，坐看云起时。
偶然值林叟，谈笑无还期。

",王维,https://song.gushiwen.cn/song/chenlang/cd7027786b98.mp3
韩碑,"
元和天子神武姿，彼何人哉轩与羲。
誓将上雪列圣耻，坐法宫中朝四夷。
淮西有贼五十载，封狼生貙貙生罴。
不据山河据平地，长戈利矛日可麾。
帝得圣相相曰度，贼斫不死神扶持。
腰悬相印作都统，阴风惨澹天王旗。
愬武古通作牙爪，仪曹外郎载笔随。 
行军司马智且勇，十四万众犹虎貔。
入蔡缚贼献太庙，功无与让恩不訾。
帝曰汝度功第一，汝从事愈宜为辞。
愈拜稽首蹈且舞，金石刻画臣能为。
古者世称大手笔，此事不系于职司。
当仁自古有不让，言讫屡颔天子颐。
公退斋戒坐小阁，濡染大笔何淋漓。
点窜《尧典》《舜典》字，涂改《清庙》《生民》诗。
文成破体书在纸，清晨再拜铺丹墀。
表曰臣愈昧死上，咏神圣功书之碑。
碑高三丈字如斗，负以灵鳌蟠以螭。
句奇语重喻者少，谗之天子言其私。
长绳百尺拽碑倒，粗砂大石相磨治。
公之斯文若元气，先时已入人肝脾。
汤盘孔鼎有述作，今无其器存其辞。
呜呼圣王及圣相，相与烜赫流淳熙。
公之斯文不示后，曷与三五相攀追。
愿书万本诵万遍，口角流沫右手胝。
传之七十有二代，以为封禅玉检明堂基。

",李商隐,https://song.gushiwen.cn/song//7c8b773e0ca1.mp3
式微,"
式微，式微，胡不归？微君之故，胡为乎中露？
式微，式微，胡不归？微君之躬，胡为乎泥中？

",佚名,https://song.gushiwen.cn/song/make/0e1fe871ec57.mp3
终南山,"
太乙近天都，连山接海隅。(接 一作：到)
白云回望合，青霭入看无。
分野中峰变，阴晴众壑殊。
欲投人处宿，隔水问樵夫。

",王维,https://song.gushiwen.cn/song/chenlang/b2c5b8e21855.mp3
无题,"
相见时难别亦难，东风无力百花残。
春蚕到死丝方尽，蜡炬成灰泪始干。
晓镜但愁云鬓改，夜吟应觉月光寒。
蓬山此去无多路，青鸟殷勤为探看。(蓬山 一作：蓬莱)

",李商隐,https://song.gushiwen.cn/song/jiangweiwei/1a4c484f9364.mp3
听董大弹胡笳声兼寄语弄房给事,"
蔡女昔造胡笳声，一弹一十有八拍。
胡人落泪沾边草，汉使断肠对归客。
古戍苍苍烽火寒，大荒沉沉飞雪白。
先拂商弦后角羽，四郊秋叶惊摵摵。
董夫子，通神明，深山窃听来妖精。
言迟更速皆应手，将往复旋如有情。
空山百鸟散还合，万里浮云阴且晴。
嘶酸雏雁失群夜，断绝胡儿恋母声。
川为静其波，鸟亦罢其鸣。
乌孙部落家乡远，逻娑沙尘哀怨生。
幽音变调忽飘洒，长风吹林雨堕瓦。
迸泉飒飒飞木末，野鹿呦呦走堂下。
长安城连东掖垣，凤凰池对青琐门。
高才脱略名与利，日夕望君抱琴至。

",李颀,https://song.gushiwen.cn/song/chenlang/8f7866739c12.mp3
听安万善吹觱篥歌,"
南山截竹为觱篥，此乐本自龟兹出。
流传汉地曲转奇，凉州胡人为我吹。
傍邻闻者多叹息，远客思乡皆泪垂。
世人解听不解赏，长飙风中自来往。
枯桑老柏寒飕飗，九雏鸣凤乱啾啾。
龙吟虎啸一时发，万籁百泉相与秋。
忽然更作渔阳掺，黄云萧条白日暗。
变调如闻杨柳春，上林繁花照眼新。
岁夜高堂列明烛，美酒一杯声一曲。

",李颀,https://song.gushiwen.cn/song/chenlang/c91049d5d0e0.mp3
无题·来是空言去绝踪,"
来是空言去绝踪，月斜楼上五更钟。
梦为远别啼难唤，书被催成墨未浓。
蜡照半笼金翡翠，麝熏微度绣芙蓉。
刘郎已恨蓬山远，更隔蓬山一万重！

",李商隐,https://song.gushiwen.cn/song/chenlang/f3143cabad12.mp3
旄丘,"
旄丘之葛兮，何诞之节兮。叔兮伯兮，何多日也？
何其处也？必有与也！何其久也？必有以也！
狐裘蒙戎，匪车不东。叔兮伯兮，靡所与同。
琐兮尾兮，流离之子。叔兮伯兮，褎如充耳。

",佚名,https://song.gushiwen.cn/song//7b410a690ebe.mp3
古意,"
男儿事长征，少小幽燕客。
赌胜马蹄下，由来轻七尺。
杀人莫敢前，须如猬毛磔。
黄云陇底白云飞，未得报恩不得归。
辽东小妇年十五，惯弹琵琶解歌舞。
今为羌笛出塞声，使我三军泪如雨。

",李颀,https://song.gushiwen.cn/song/chenlang/1a8a902fa95d.mp3
酬张少府,"
晚年唯好静，万事不关心。
自顾无长策，空知返旧林。
松风吹解带，山月照弹琴。
君问穷通理，渔歌入浦深。

",王维,https://song.gushiwen.cn/song/chenlang/aedaa001525c.mp3
无题·飒飒东风细雨来,"
飒飒东风细雨来，芙蓉塘外有轻雷。
金蟾啮锁烧香入，玉虎牵丝汲井回。
贾氏窥帘韩掾少，宓妃留枕魏王才。
春心莫共花争发，一寸相思一寸灰！

",李商隐,https://song.gushiwen.cn/song/chenlang/ebdbde03b7f9.mp3
简兮,"
简兮简兮，方将万舞。日之方中，在前上处。
硕人俣俣，公庭万舞。有力如虎，执辔如组。
左手执龠，右手秉翟。赫如渥赭，公言锡爵。
山有榛，隰有苓。云谁之思？西方美人。彼美人兮，西方之人兮。

",佚名,https://song.gushiwen.cn/song//ddeccf42533b.mp3
送陈章甫,"
四月南风大麦黄，枣花未落桐阴长。
青山朝别暮还见，嘶马出门思旧乡。
陈侯立身何坦荡，虬须虎眉仍大颡。
腹中贮书一万卷，不肯低头在草莽。
东门酤酒饮我曹，心轻万事如鸿毛。
醉卧不知白日暮，有时空望孤云高。
长河浪头连天黑，津口停舟渡不得。
郑国游人未及家，洛阳行子空叹息。
闻道故林相识多，罢官昨日今如何。

",李颀,https://song.gushiwen.cn/song/chenlang/8d4ba7e81446.mp3
过香积寺,"不知香积寺，数里入云峰。
古木无人径，深山何处钟。
泉声咽危石，日色冷青松。
薄暮空潭曲，安禅制毒龙。
",王维,https://song.gushiwen.cn/song/chenlang/406aa95e0b46.mp3
无题·昨夜星辰昨夜风,"
昨夜星辰昨夜风，画楼西畔桂堂东。
身无彩凤双飞翼，心有灵犀一点通。
隔座送钩春酒暖，分曹射覆蜡灯红。
嗟余听鼓应官去，走马兰台类转蓬。

",李商隐,https://song.gushiwen.cn/song/make/05c6c4ccf634.mp3
泉水,"
毖彼泉水，亦流于淇。有怀于卫，靡日不思。娈彼诸姬，聊与之谋。
出宿于泲，饮饯于祢，女子有行，远父母兄弟。问我诸姑，遂及伯姊。
出宿于干，饮饯于言。载脂载舝，还车言迈。遄臻于卫，不瑕有害？
我思肥泉，兹之永叹。思须与漕，我心悠悠。驾言出游，以写我忧。

",佚名,https://song.gushiwen.cn/song//921d278e4ef5.mp3
琴歌,"
主人有酒欢今夕，请奏鸣琴广陵客。
月照城头乌半飞，霜凄万树风入衣。(万树 一作：万木)
铜炉华烛烛增辉，初弹渌水后楚妃。
一声已动物皆静，四座无言星欲稀。
清淮奉使千余里，敢告云山从此始。

",李颀,https://song.gushiwen.cn/song/chenlang/6bc4a8ba12e4.mp3
辋川闲居赠裴秀才迪,"寒山转苍翠，秋水日潺湲。
倚杖柴门外，临风听暮蝉。
渡头馀落日，墟里上孤烟。(馀 一作 余)
复值接舆醉，狂歌五柳前。
",王维,https://song.gushiwen.cn/song/chenlang/81ad764f0e24.mp3
鸨羽,"
肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？
肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？
肃肃鸨行，集于苞桑。王事靡盬，不能蓺稻粱。父母何尝？悠悠苍天，曷其有常？

",佚名,https://song.gushiwen.cn/song//7d4ca12a5ee4.mp3
北门,"
出自北门，忧心殷殷。终窭且贫，莫知我艰。已焉哉！天实为之，谓之何哉！
王事适我，政事一埤益我。我入自外，室人交徧谪我。已焉哉！天实为之，谓之何哉！
王事敦我，政事一埤遗我。我入自外，室人交徧摧我。已焉哉！天实为之，谓之何哉！

",佚名,https://song.gushiwen.cn/song//a034b12584f2.mp3
无衣,"岂曰无衣？七兮。不如子之衣，安且吉兮。
岂曰无衣？六兮。不如子之衣，安且燠兮。
",佚名,https://song.gushiwen.cn/song//ab10f29a0d36.mp3
楚茨,"楚楚者茨，言抽其棘。自昔何为，我艺黍稷。我黍与与，我稷翼翼。
我仓既盈，我庾维亿。以为酒食，以享以祀。以妥以侑，以介景福。
济济跄跄，絜尔牛羊，以往烝尝。或剥或亨，或肆或将。
祝祭于祊，祀事孔明。先祖是皇，神保是飨。孝孙有庆，报以介福，万寿无疆。
执爨踖踖，为俎孔硕。或燔或炙，君妇莫莫。为豆孔庶，为宾为客。
献酬交错，礼仪卒度，笑语卒获。神保是格，报以介福，万寿攸酢。
我孔熯矣，式礼莫愆。工祝致告，徂赉孝孙。苾芬孝祀，神嗜饮食。
卜尔百福，如畿如式。既齐既稷，既匡既敕。永锡尔极，时万时亿。
礼仪既备，钟鼓既戒。孝孙徂位，工祝致告。神具醉止，皇尸载起。
钟鼓送尸，神保聿归。诸宰君妇，废彻不迟。诸父兄弟，备言燕私。
乐具入奏，以绥后禄。尔肴既将，莫怨具庆。既醉既饱，小大稽首。
神嗜饮食，使君寿考。孔惠孔时，维其尽之。子子孙孙，勿替引之。 
",佚名,https://song.gushiwen.cn/song//a4af8b42b675.mp3
駉,"駉駉牡马，在坰之野。薄言駉者，有驈有皇，有骊有黄，以车彭彭。思无疆思，马斯臧。
駉駉牡马，在坰之野。薄言駉者，有骓有駓，有骍有骐，以车伾伾。思无期思，马斯才。
駉駉牡马，在坰之野。溥言駉者，有驒有骆，有骝有雒，以车绎绎。思无斁思，马斯作。
駉駉牡马，在坰之野。薄言駉者，有骃有騢，有驔有鱼，以车祛祛。思无邪思，马斯徂。
",佚名,https://song.gushiwen.cn/song//d88086f97714.mp3
北风,"
北风其凉，雨雪其雱。惠而好我，携手同行。其虚其邪？既亟只且！
北风其喈，雨雪其霏。惠而好我，携手同归。其虚其邪？既亟只且！
莫赤匪狐，莫黑匪乌。惠而好我，携手同车。其虚其邪？既亟只且！

",佚名,https://song.gushiwen.cn/song//cafcc3b10cbc.mp3
有杕之杜,"有杕之杜，生于道左。彼君子兮，噬肯适我？中心好之，曷饮食之？
有杕之杜，生于道周。彼君子兮，噬肯来游？中心好之，曷饮食之？
",佚名,https://song.gushiwen.cn/song//dbb89539e933.mp3
信南山,"信彼南山，维禹甸之。畇畇原隰，曾孙田之。我疆我理，南东其亩。
上天同云。雨雪雰雰，益之以霡霂。既优既渥，既沾既足。生我百谷。
疆埸翼翼，黍稷彧彧。曾孙之穑，以为酒食。畀我尸宾，寿考万年。
中田有庐，疆埸有瓜。是剥是菹，献之皇祖。曾孙寿考，受天之祜。
祭以清酒，从以骍牡，享于祖考。执其鸾刀，以启其毛，取其血膋。
是烝是享，苾苾芬芬。祀事孔明，先祖是皇。报以介福。万寿无疆。
",佚名,https://song.gushiwen.cn/song//6c0808d66627.mp3
有駜,"有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！
有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！
有駜有駜，駜彼乘駽。夙夜在公，在公载燕。自今以始，岁其有。君子有穀，诒孙子。于胥乐兮！
",佚名,https://song.gushiwen.cn/song//ed5675cc3c3e.mp3
静女,"
静女其姝，俟我于城隅。爱而不见，搔首踟蹰。
静女其娈，贻我彤管。彤管有炜，说怿女美。
自牧归荑，洵美且异。匪女之为美，美人之贻。

",佚名,https://song.gushiwen.cn/song/make/87e447468c9e.mp3
甫田,"倬彼甫田，岁取十千。我取其陈，食我农人。自古有年。今适南亩，或耘或耔。黍稷薿薿，攸介攸止，烝我髦士。
以我齐明，与我牺羊，以社以方。我田既臧，农夫之庆。琴瑟击鼓，以御田祖。以祈甘雨，以介我稷黍，以穀我士女。
曾孙来止，以其妇子。馌彼南亩，田畯至喜。攘其左右，尝其旨否。禾易长亩，终善且有。曾孙不怒，农夫克敏。
曾孙之稼，如茨如梁。曾孙之庾，如坻如京。乃求千斯仓，乃求万斯箱。黍稷稻粱，农夫之庆。报以介福，万寿无疆。
",佚名,https://song.gushiwen.cn/song//69a752883ffa.mp3
葛生,"
葛生蒙楚，蔹蔓于野。予美亡此，谁与？独处？
葛生蒙棘，蔹蔓于域。予美亡此，谁与？独息？
角枕粲兮，锦衾烂兮。予美亡此，谁与？独旦？
夏之日，冬之夜。百岁之后，归于其居。
冬之夜，夏之日。百岁之后，归于其室。

",佚名,https://song.gushiwen.cn/song//b86fd2388e70.mp3
新台,"
新台有泚，河水弥弥。燕婉之求，蘧篨不鲜。
新台有洒，河水浼浼。燕婉之求，蘧篨不殄。
鱼网之设，鸿则离之。燕婉之求，得此戚施。

",佚名,https://song.gushiwen.cn/song//f897b4aa44f3.mp3
泮水,"思乐泮水，薄采其芹。鲁侯戾止，言观其旂。其旂茷茷，鸾声哕哕。无小无大，从公于迈。
思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。
思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。
穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。
明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。
济济多士，克广德心。桓桓于征，狄彼东南。烝烝皇皇，不吴不扬。不告于訩，在泮献功。
角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。
翩彼飞鸮，集于泮林。食我桑葚，怀我好音。憬彼淮夷，来献其琛。元龟象齿，大赂南金。
",佚名,https://song.gushiwen.cn/song//716283ea24bf.mp3
大田,"大田多稼，既种既戒，既备乃事。以我覃耜，俶载南亩。播厥百谷，既庭且硕，曾孙是若。
既方既皁，既坚既好，不稂不莠。去其螟螣，及其蟊贼，无害我田稚。田祖有神，秉畀炎火。
有渰萋萋，兴雨祈祈。雨我公田，遂及我私。彼有不获稚，此有不敛穧，彼有遗秉，此有滞穗，伊寡妇之利。
曾孙来止，以其妇子。馌彼南亩，田畯至喜。来方禋祀，以其骍黑，与其黍稷。以享以祀，以介景福。
",佚名,https://song.gushiwen.cn/song//633998ef4096.mp3
采苓,"采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？
采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？
采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？
",佚名,https://song.gushiwen.cn/song//1b65c03278dc.mp3
二子乘舟,"
二子乘舟，泛泛其景。愿言思子，中心养养！
二子乘舟，泛泛其逝。愿言思子，不瑕有害！

",佚名,https://song.gushiwen.cn/song/lizhiyi/33d096cd3773.mp3
閟宫,"閟宫有侐，实实枚枚。赫赫姜嫄，其德不回。上帝是依，无灾无害。弥月不迟，是生后稷。降之百福。黍稷重穋，稙稚菽麦。奄有下国，俾民稼穑。有稷有黍，有稻有秬。奄有下土，缵禹之绪。后稷之孙，实维大王。居岐之阳，实始剪商。至于文武，缵大王之绪，致天之届，于牧之野。无贰无虞，上帝临女。敦商之旅，克咸厥功。王曰叔父，建尔元子，俾侯于鲁。大启尔宇，为周室辅。
乃命鲁公，俾侯于东。锡之山川，土田附庸。周公之孙，庄公之子。龙旂承祀。六辔耳耳。春秋匪解，享祀不忒。皇皇后帝！皇祖后稷！享以骍牺，是飨是宜。降福既多，周公皇祖，亦其福女。
秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。三寿作朋，如冈如陵。
公车千乘，朱英绿縢。二矛重弓。公徒三万，贝胄朱綅。烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。黄发台背，寿胥与试。俾尔昌而大，俾尔耆而艾。万有千岁，眉寿无有害。
泰山岩岩，鲁邦所詹。奄有龟蒙，遂荒大东。至于海邦，淮夷来同。莫不率从，鲁侯之功。
保有凫绎，遂荒徐宅。至于海邦，淮夷蛮貊。及彼南夷，莫不率从。莫敢不诺，鲁侯是若。
天锡公纯嘏，眉寿保鲁。居常与许，复周公之宇。鲁侯燕喜，令妻寿母。宜大夫庶士，邦国是有。既多受祉，黄发儿齿。
徂徠之松，新甫之柏。是断是度，是寻是尺。松桷有舄，路寝孔硕，新庙奕奕。奚斯所作，孔曼且硕，万民是若。
",佚名,https://song.gushiwen.cn/song//eafc955d4ddc.mp3
瞻彼洛矣,"瞻彼洛矣，维水泱泱。君子至止，福禄如茨。韎韐有奭，以作六师。
瞻彼洛矣，维水泱泱。君子至止，鞸琫有珌。君子万年，保其家室。
瞻彼洛矣，维水泱泱。君子至止，福禄既同。君子万年，保其家邦。
",佚名,https://song.gushiwen.cn/song//cbeea90ac259.mp3
车邻,"
有车邻邻，有马白颠。未见君子，寺人之令。
阪有漆，隰有栗。既见君子，并坐鼓瑟。今者不乐，逝者其耋。
阪有桑，隰有杨。既见君子，并坐鼓簧。今者不乐，逝者其亡。

",佚名,https://song.gushiwen.cn/song//7d0ac0260d21.mp3
柏舟,"泛彼柏舟，在彼中河。髧彼两髦，实维我仪。之死矢靡它。母也天只！不谅人只！
泛彼柏舟，在彼河侧。髧彼两髦，实维我特。之死矢靡慝。母也天只！不谅人只！
",佚名,https://song.gushiwen.cn/song//4690e75454c9.mp3
那,"猗与那与！置我鞉鼓。
奏鼓简简，衎我烈祖。
汤孙奏假，绥我思成。
鞉鼓渊渊，嘒嘒管声。
既和且平，依我磬声。
於赫汤孙！穆穆厥声。
庸鼓有斁，万舞有奕。
我有嘉客，亦不夷怿。
自古在昔，先民有作。
温恭朝夕，执事有恪，
顾予烝尝，汤孙之将。
",佚名,https://song.gushiwen.cn/song//414c44630161.mp3
裳裳者华,"裳裳者华，其叶湑兮。我觏之子，我心写兮。我心写兮，是以有誉处兮。
裳裳者华，芸其黄矣。我觏之子，维其有章矣。维其有章矣，是以有庆矣。
裳裳者华，或黄或白。我觏之子，乘其四骆。乘其四骆，六辔沃若。
左之左之，君子宜之。右之右之，君子有之。维其有之，是以似之。
",佚名,https://song.gushiwen.cn/song//468f6bf1082c.mp3
墙有茨,"
墙有茨，不可埽也。中冓之言，不可道也。所可道也，言之丑也。
墙有茨，不可襄也。中冓之言，不可详也。所可详也，言之长也。
墙有茨，不可束也。中冓之言，不可读也。所可读也，言之辱也。

",佚名,https://song.gushiwen.cn/song//f1441ec76e61.mp3
驷驖,"
驷驖孔阜，六辔在手。公之媚子，从公于狩。
奉时辰牡，辰牡孔硕。公曰左之，舍拔则获。
游于北园，四马既闲。輶车鸾镳，载猃歇骄。

",佚名,https://song.gushiwen.cn/song//ef488b31f706.mp3
烈祖,"
嗟嗟烈祖！有秩斯祜。
申锡无疆，及尔斯所。
既载清酤，赉我思成。
亦有和羹，既戒既平。
鬷假无言，时靡有争。
绥我眉寿，黄耇无疆。
约軧错衡，八鸾鸧鸧。
以假以享，我受命溥将。
自天降康，丰年穰穰。
来假来飨，降福无疆。
顾予烝尝，汤孙之将。

",佚名,https://song.gushiwen.cn/song//9024ee7e8f40.mp3
桑扈,"交交桑扈，有莺其羽。君子乐胥，受天之祜。
交交桑扈，有莺其领。君子乐胥，万邦之屏。
之屏之翰，百辟为宪。不戢不难，受福不那。
兕觥其觩，旨酒思柔。彼交匪敖，万福来求。
",佚名,https://song.gushiwen.cn/song//269876eeea14.mp3
小戎,"
小戎俴收，五楘梁辀。游环胁驱，阴靷鋈续。文茵畅毂，驾我骐馵。言念君子，温其如玉。在其板屋，乱我心曲。
四牡孔阜，六辔在手。骐骝是中，騧骊是骖。龙盾之合，鋈以觼軜。言念君子，温其在邑。方何为期？胡然我念之。
俴驷孔群，厹矛鋈錞。蒙伐有苑，虎韔镂膺。交韔二弓，竹闭绲滕。言念君子，载寝载兴。厌厌良人，秩秩德音。

",佚名,https://song.gushiwen.cn/song//5ffa7445a130.mp3
玄鸟,"天命玄鸟，降而生商，宅殷土芒芒。古帝命武汤，正域彼四方。
方命厥后，奄有九有。商之先后，受命不殆，在武丁孙子。武丁孙子，武王靡不胜。
龙旂十乘，大糦是承。邦畿千里，维民所止，肇域彼四海。
四海来假，来假祁祁。景员维河。殷受命咸宜，百禄是何。
",佚名,https://song.gushiwen.cn/song//f2b0ee077f88.mp3
君子偕老,"君子偕老，副笄六珈。委委佗佗，如山如河，象服是宜。子之不淑，云如之何？
玼兮玼兮，其之翟也。鬒发如云，不屑髢也；玉之瑱也，象之揥也，扬且之皙也。胡然而天也？胡然而帝也？
瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！
",佚名,https://song.gushiwen.cn/song//33568f3113ac.mp3
鸳鸯,"鸳鸯于飞，毕之罗之。君子万年，福禄宜之。
鸳鸯在梁，戢其左翼。君子万年，宜其遐福。
乘马在厩，摧之秣之。君子万年，福禄艾之。
乘马在厩，秣之摧之。君子万年，福禄绥之。
",佚名,https://song.gushiwen.cn/song//1746242d376b.mp3
桑中,"爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。
爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。
爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。 
",佚名,https://song.gushiwen.cn/song//1569d066d6da.mp3
蒹葭,"蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。
蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。
蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。
",佚名,https://song.gushiwen.cn/song/jiangweiwei/15cd220102d6.mp3
长发,"濬哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。
玄王桓拨，受小国是达，受大国是达。率履不越，遂视既发。相土烈烈。海外有截。
帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。
受小球大球，为下国缀旒，何天之休。不竞不絿，不刚不柔。敷政优优，百禄是遒。
受小共大共，为下国骏厖。何天之龙，敷奏其勇。不震不动，不戁不竦，百禄是总。
武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。
昔在中叶，有震且业。允也天子，降予卿士。实维阿衡，实左右商王。
",佚名,https://song.gushiwen.cn/song//666dc288a0df.mp3
頍弁,"有頍者弁，实维伊何？尔酒既旨，尔肴既嘉。岂伊异人？兄弟匪他。
茑与女萝，施于松柏。未见君子，忧心奕奕；既见君子，庶几说怿。
有頍者弁，实维何期？尔酒既旨，尔肴既时。岂伊异人？兄弟具来。
茑与女萝，施于松上。未见君子，忧心怲怲；既见君子，庶几有臧。
有頍者弁，实维在首。尔酒既旨，尔肴既阜。岂伊异人？兄弟甥舅。
如彼雨雪，先集维霰。死丧无日，无几相见。乐酒今夕，君子维宴。
",佚名,https://song.gushiwen.cn/song//ef778dd9aeac.mp3
鹑之奔奔,"
鹑之奔奔，鹊之彊彊。人之无良，我以为兄！
鹊之彊彊，鹑之奔奔。人之无良，我以为君！

",佚名,https://song.gushiwen.cn/song//7942097e1ae8.mp3
终南,"终南何有？有条有梅。君子至止，锦衣狐裘。颜如渥丹，其君也哉！
终南何有？有纪有堂。君子至止，黻衣绣裳。佩玉将将，寿考不忘！
",佚名,https://song.gushiwen.cn/song//8dc6bfdcb15a.mp3
殷武,"
挞彼殷武，奋伐荆楚。深入其阻，裒荆之旅。有截其所，汤孙之绪。
维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。
天命多辟，设都于禹之绩。岁事来辟，勿予祸适，稼穑匪解。
天命降监，下民有严。不僭不滥，不敢怠遑。命于下国，封建厥福。
商邑翼翼，四方之极。赫赫厥声，濯濯厥灵。寿考且宁，以保我后生。
陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。

",佚名,https://song.gushiwen.cn/song//6f0d6f419b09.mp3
定之方中,"
定之方中，作于楚宫。揆之以日，作于楚室。树之榛栗，椅桐梓漆，爰伐琴瑟。
升彼虚矣，以望楚矣。望楚与堂，景山与京。降观于桑，卜云其吉，终焉允臧。
灵雨既零，命彼倌人。星言夙驾，说于桑田。匪直也人，秉心塞渊。騋牝三千。

",佚名,https://song.gushiwen.cn/song//a689a62f5a34.mp3
黄鸟,"交交黄鸟，止于棘。谁从穆公？子车奄息。维此奄息，百夫之特。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于桑。谁从穆公？子车仲行。维此仲行，百夫之防。临其穴，惴惴其栗。彼苍者天，歼我良人！如可赎兮，人百其身！
交交黄鸟，止于楚。谁从穆公？子车针虎。维此针虎，百夫之御。临其穴，惴惴其栗。彼苍者天，歼我良人！如可赎兮，人百其身！
",佚名,https://song.gushiwen.cn/song//e344fb59fa53.mp3
车舝,"间关车之舝兮，思娈季女逝兮。匪饥匪渴，德音来括。虽无好友？式燕且喜。
依彼平林，有集维鷮。辰彼硕女，令德来教。式燕且誉，好尔无射。
虽无旨酒？式饮庶几。虽无嘉肴？式食庶几。虽无德与女？式歌且舞？
陟彼高冈，析其柞薪。析其柞薪，其叶湑兮。鲜我觏尔，我心写兮。
高山仰止，景行行止。四牡騑騑，六辔如琴。觏尔新婚，以慰我心。
",佚名,https://song.gushiwen.cn/song//3d961475d9df.mp3
菩萨蛮·平林漠漠烟如织,"
平林漠漠烟如织，寒山一带伤心碧。暝色入高楼，有人楼上愁。
玉阶空伫立，宿鸟归飞急。何处是归程？长亭更短亭。(更短亭 一作：连短亭)

",李白,https://song.gushiwen.cn/song/chenlang/f4c976914347.mp3
晨风,"鴥彼晨风，郁彼北林。未见君子，忧心钦钦。如何如何，忘我实多！
山有苞栎，隰有六驳。未见君子，忧心靡乐。如何如何，忘我实多！
山有苞棣，隰有树檖。未见君子，忧心如醉。如何如何，忘我实多！
",佚名,https://song.gushiwen.cn/song//4e2d1fb87f29.mp3
青蝇,"营营青蝇，止于樊。岂弟君子，无信谗言。
营营青蝇，止于棘。谗人罔极，交乱四国。
营营青蝇，止于榛。谗人罔极，构我二人。
",佚名,https://song.gushiwen.cn/song//64e14a81ec75.mp3
蝃蝀,"
蝃蝀在东，莫之敢指。女子有行，远父母兄弟。
朝隮于西，崇朝其雨。女子有行，远兄弟父母。
乃如之人也，怀婚姻也。大无信也，不知命也！

",佚名,https://song.gushiwen.cn/song//9952043eb192.mp3
忆秦娥·箫声咽,"
箫声咽，秦娥梦断秦楼月。秦楼月，年年柳色，灞陵伤别。
乐游原上清秋节，咸阳古道音尘绝。音尘绝，西风残照，汉家陵阙。

",李白,https://song.gushiwen.cn/song/chenlang/a17364b0318f.mp3
无衣,"岂曰无衣？与子同袍。王于兴师，修我戈矛。与子同仇！
岂曰无衣？与子同泽。王于兴师，修我矛戟。与子偕作！
岂曰无衣？与子同裳。王于兴师，修我甲兵。与子偕行！
",佚名,https://song.gushiwen.cn/song/make/4830155d39b2.mp3
相鼠,"
相鼠有皮，人而无仪！人而无仪，不死何为？
相鼠有齿，人而无止！人而无止，不死何俟？
相鼠有体，人而无礼！人而无礼，胡不遄死？

",佚名,https://song.gushiwen.cn/song//52ddfd4a0f5c.mp3
三五七言 / 秋风词,"
秋风清，秋月明，
落叶聚还散，寒鸦栖复惊。
相思相见知何日？此时此夜难为情！
入我相思门，知我相思苦，
长相思兮长相忆，短相思兮无穷极，
早知如此绊人心，何如当初莫相识。(后三句存疑)

",李白,https://song.gushiwen.cn/song/chenlang/169ff9fbafcb.mp3
宾之初筵,"宾之初筵，左右秩秩。笾豆有楚，殽核维旅。酒既和旨，饮酒孔偕。钟鼓既设，举酬逸逸。大侯既抗，弓矢斯张。射夫既同，献尔发功。发彼有的，以祈尔爵。
籥舞笙鼓，乐既和奏。烝衎烈祖，以洽百礼。百礼既至，有壬有林。锡尔纯嘏，子孙其湛。其湛曰乐，各奏尔能。宾载手仇，室人入又。酌彼康爵，以奏尔时。
宾之初筵，温温其恭。其未醉止，威仪反反。曰既醉止，威仪幡幡。舍其坐迁，屡舞仙仙。其未醉止，威仪抑抑。曰既醉止，威仪怭怭。是曰既醉，不知其秩。
宾既醉止，载号载呶。乱我笾豆，屡舞僛僛。是曰既醉，不知其邮。侧弁之俄，屡舞傞傞。既醉而出，并受其福。醉而不出，是谓伐德。饮酒孔嘉，维其令仪。
凡此饮酒，或醉或否。既立之监，或佐之史。彼醉不臧，不醉反耻。式勿从谓，无俾大怠。匪言勿言，匪由勿语。由醉之言，俾出童羖。三爵不识，矧敢多又。
",佚名,https://song.gushiwen.cn/song//fd83dec9421b.mp3
渭阳,"
我送舅氏，曰至渭阳。何以赠之？路车乘黄。
我送舅氏，悠悠我思。何以赠之？琼瑰玉佩。

",佚名,https://song.gushiwen.cn/song//fd5d98e6dd52.mp3
干旄,"
孑孑干旄，在浚之郊。素丝纰之，良马四之。彼姝者子，何以畀之？
孑孑干旟，在浚之都。素丝组之，良马五之。彼姝者子，何以予之？
孑孑干旌，在浚之城。素丝祝之，良马六之。彼姝者子，何以告之？

",佚名,https://song.gushiwen.cn/song//3406cc1529f2.mp3
鱼藻,"鱼在在藻，有颁其首。王在在镐，岂乐饮酒。
鱼在在藻，有莘其尾。王在在镐，饮酒乐岂。
鱼在在藻，依于其蒲。王在在镐，有那其居。
",佚名,https://song.gushiwen.cn/song//f2953ce093b7.mp3
渔歌子·西塞山前白鹭飞,"
西塞山前白鹭飞，桃花流水鳜鱼肥。
青箬笠，绿蓑衣，斜风细雨不须归。

",张志和,https://song.gushiwen.cn/song/jiangweiwei/ee72baa043c8.mp3
权舆,"於我乎，夏屋渠渠，今也每食无余。于嗟乎，不承权舆！
於我乎，每食四簋，今也每食不饱。于嗟乎，不承权舆！
",佚名,https://song.gushiwen.cn/song//ee9374995cdb.mp3
载驰,"
载驰载驱，归唁卫侯。驱马悠悠，言至于漕。大夫跋涉，我心则忧。
既不我嘉，不能旋反。视尔不臧，我思不远。既不我嘉，不能旋济？视尔不臧，我思不閟。
陟彼阿丘，言采其蝱。女子善怀，亦各有行。许人尤之，众稚且狂。
我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。

",许穆夫人,https://song.gushiwen.cn/song//cab2d29d7912.mp3
采菽,"采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。
觱沸槛泉，言采其芹。君子来朝，言观其旂。其旂淠淠，鸾声嘒嘒。载骖载驷，君子所届。
赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。
维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。
汎汎杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。
",佚名,https://song.gushiwen.cn/song//1566e2fee1a3.mp3
调笑令·边草,"
边草，边草，边草尽来兵老。山南山北雪晴，千里万里月明。明月，明月，胡笳一声愁绝。

",戴叔伦,https://song.gushiwen.cn/song/chenlang/9b1e6a1a3543.mp3
宛丘,"
子之汤兮，宛丘之上兮。洵有情兮，而无望兮。
坎其击鼓，宛丘之下。无冬无夏，值其鹭羽。
坎其击缶，宛丘之道。无冬无夏，值其鹭翿。

",佚名,https://song.gushiwen.cn/song//93706340bde8.mp3
角弓,"骍骍角弓，翩其反矣。兄弟婚姻，无胥远矣。
尔之远矣，民胥然矣。尔之教矣，民胥效矣。
此令兄弟，绰绰有裕。不令兄弟，交相为愈。
民之无良，相怨一方。受爵不让，至于已斯亡。
老马反为驹，不顾其后。如食宜饇，如酌孔取。
毋教猱升木，如涂涂附。君子有徽猷，小人与属。
雨雪瀌瀌，见晛曰消。莫肯下遗，式居娄骄。
雨雪浮浮，见晛曰流。如蛮如髦，我是用忧。
",佚名,https://song.gushiwen.cn/song//6baf4f9962e9.mp3
淇奥,"
瞻彼淇奥，绿竹猗猗。有匪君子，如切如磋，如琢如磨。瑟兮僩兮，赫兮咺兮。有匪君子，终不可谖兮。
瞻彼淇奥，绿竹青青。有匪君子，充耳琇莹，会弁如星。瑟兮僩兮，赫兮咺兮。有匪君子，终不可谖兮。
瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。

",佚名,https://song.gushiwen.cn/song//7b470719ac69.mp3
宫中调笑·团扇,"
团扇，团扇，美人病来遮面。
玉颜憔悴三年，谁复商量管弦。
弦管，弦管，春草昭阳路断。

",王建,https://song.gushiwen.cn/song/chenlang/98c60e3c18c0.mp3
东门之枌,"东门之枌，宛丘之栩。子仲之子，婆娑其下。
穀旦于差，南方之原。不绩其麻，市也婆娑。
穀旦于逝，越以鬷迈。视尔如荍，贻我握椒。
",佚名,https://song.gushiwen.cn/song//29b3cace2c91.mp3
菀柳,"有菀者柳，不尚息焉。上帝甚蹈，无自暱焉。俾予靖之，后予极焉。
有菀者柳，不尚愒焉。上帝甚蹈，无自瘵焉。俾予靖之，后予迈焉。
有鸟高飞，亦傅于天。彼人之心，于何其臻。曷予靖之，居以凶矜。
",佚名,https://song.gushiwen.cn/song//0f0357f7746b.mp3
考槃,"
考槃在涧，硕人之宽。独寐寤言，永矢弗谖。
考槃在阿，硕人之薖。独寐寤歌，永矢弗过。
考槃在陆，硕人之轴。独寐寤宿，永矢弗告。

",佚名,https://song.gushiwen.cn/song//2e3a46236e67.mp3
竹枝词·山桃红花满上头,"
山桃红花满上头，蜀江春水拍山流。
花红易衰似郎意，水流无限似侬愁。

",刘禹锡,https://song.gushiwen.cn/song/chenlang/f4cf8026c9cc.mp3
衡门,"衡门之下，可以栖迟。泌之洋洋，可以乐饥。
岂其食鱼，必河之鲂？岂其取妻，必齐之姜？
岂其食鱼，必河之鲤？岂其取妻，必宋之子？
",佚名,https://song.gushiwen.cn/song//da432c04a006.mp3
硕人,"
硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。
手如柔荑，肤如凝脂。领如蝤蛴，齿如瓠犀。螓首蛾眉，巧笑倩兮，美目盼兮。
硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。
河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。

",佚名,https://song.gushiwen.cn/song/make/2e22b65eb7fc.mp3
都人士,"彼都人士，狐裘黄黄。其容不改，出言有章。行归于周，万民所望。
彼都人士，台笠缁撮。彼君子女，绸直如发。我不见兮，我心不说。
彼都人士，充耳琇实。彼君子女，谓之尹吉。我不见兮，我心苑结。
彼都人士，垂带而厉。彼君子女，卷发如虿。我不见兮，言从之迈。
匪伊垂之，带则有余。匪伊卷之，发则有旟。我不见兮，云何盱矣。
",佚名,https://song.gushiwen.cn/song//22154f118461.mp3
东门之池,"东门之池，可以沤麻。彼美淑姬，可与晤歌。
东门之池，可以沤纻。彼美淑姬，可与晤语。
东门之池，可以沤菅。彼美淑姬，可与晤言。
",佚名,https://song.gushiwen.cn/song//b2cb5220d9d2.mp3
潇湘神·斑竹枝,"
斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。

",刘禹锡,https://song.gushiwen.cn/song/chenlang/58ee8c3b8b29.mp3
氓,"氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。
乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。(尔 一作：尓)
桑之未落，其叶沃若。于嗟鸠兮，无食桑葚！于嗟女兮，无与士耽！士之耽兮，犹可说也。女之耽兮，不可说也。
桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士贰其行。士也罔极，二三其德。
三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。
及尔偕老，老使我怨。淇则有岸，隰则有泮。总角之宴，言笑晏晏。信誓旦旦，不思其反。反是不思，亦已焉哉！ 
",佚名,https://song.gushiwen.cn/song/make/c7a0f08d98cd.mp3
采绿,"终朝采绿，不盈一匊。予发曲局，薄言归沐。
终朝采蓝，不盈一襜。五日为期，六日不詹。
之子于狩，言韔其弓。之子于钓，言纶之绳。
其钓维何？维鲂及鱮。维鲂及鱮，薄言观者。
",佚名,https://song.gushiwen.cn/song//0b0581866b5f.mp3
东门之杨,"
东门之杨，其叶牂牂。昏以为期，明星煌煌。
东门之杨，其叶肺肺。昏以为期，明星晢晢。

",佚名,https://song.gushiwen.cn/song//7d2ad7a0bb22.mp3
忆江南,"
江南好，风景旧曾谙。日出江花红胜火，春来江水绿如蓝。能不忆江南？

",白居易,https://song.gushiwen.cn/song/chenlang/6ad0636b01a9.mp3
竹竿,"
籊籊竹竿，以钓于淇。岂不尔思？远莫致之。
泉源在左，淇水在右。女子有行，远兄弟父母。
淇水在右，泉源在左。巧笑之瑳，佩玉之傩。
淇水滺滺，桧楫松舟。驾言出游，以写我忧。

",佚名,https://song.gushiwen.cn/song//67f1f7d23bd8.mp3
墓门,"墓门有棘，斧以斯之。夫也不良，国人知之。知而不已，谁昔然矣。
墓门有梅，有鸮萃止。夫也不良，歌以讯之。讯予不顾，颠倒思予。
",佚名,https://song.gushiwen.cn/song//c2288eb0ad3d.mp3
黍苗,"芃芃黍苗，阴雨膏之。悠悠南行，召伯劳之。
我任我辇，我车我牛。我行既集，盖云归哉。
我徒我御，我师我旅。我行既集，盖云归处。
肃肃谢功，召伯营之。烈烈征师，召伯成之。
原隰既平，泉流既清。召伯有成，王心则宁。
",佚名,https://song.gushiwen.cn/song//ebf5b3d9259c.mp3
忆江南词三首,"江南好，风景旧曾谙。日出江花红胜火，春来江水绿如蓝。能不忆江南？
江南忆，最忆是杭州。山寺月中寻桂子，郡亭枕上看潮头。何日更重游？
江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？
",白居易,https://song.gushiwen.cn/song/chenlang/dca0ef1f12bf.mp3
防有鹊巢,"防有鹊巢，邛有旨苕。谁侜予美？心焉忉忉。
中唐有甓，邛有旨鷊。谁侜予美？心焉惕惕。
",佚名,https://song.gushiwen.cn/song//130f5ccc780d.mp3
芄兰,"
芄兰之支，童子佩觿。虽则佩觿，能不我知。容兮遂兮，垂带悸兮。
芄兰之叶，童子佩韘。虽则佩韘，能不我甲。容兮遂兮，垂带悸兮。

",佚名,https://song.gushiwen.cn/song//f01466767164.mp3
隰桑,"隰桑有阿，其叶有难。既见君子，其乐如何。
隰桑有阿，其叶有沃。既见君子，云何不乐。
隰桑有阿，其叶有幽。既见君子，德音孔胶。
心乎爱矣，遐不谓矣？中心藏之，何日忘之！
",佚名,https://song.gushiwen.cn/song//ce1086fcba9a.mp3
长相思·汴水流,"
汴水流，泗水流，流到瓜州古渡头。吴山点点愁。
思悠悠，恨悠悠，恨到归时方始休。月明人倚楼。

",白居易,https://song.gushiwen.cn/song/chenlang/10ff29925d73.mp3
河广,"
谁谓河广？一苇杭之。谁谓宋远？跂予望之。
谁谓河广？曾不容刀。谁谓宋远？曾不崇朝。

",佚名,https://song.gushiwen.cn/song//8dd719a833f0.mp3
白华,"
白华菅兮，白茅束兮。之子之远，俾我独兮。
英英白云，露彼菅茅。天步艰难，之子不犹。
滮池北流，浸彼稻田。啸歌伤怀，念彼硕人。
樵彼桑薪，卬烘于煁。维彼硕人，实劳我心。
鼓钟于宫，声闻于外。念子懆懆，视我迈迈。
有鹙在梁，有鹤在林。维彼硕人，实劳我心。
鸳鸯在梁，戢其左翼。之子无良，二三其德。
有扁斯石，履之卑兮。之子之远，俾我疧兮。

",佚名,https://song.gushiwen.cn/song//1e9725d0b1d9.mp3
月出,"月出皎兮，佼人僚兮。舒窈纠兮，劳心悄兮。
月出皓兮，佼人懰兮。舒懮受兮，劳心慅兮。
月出照兮，佼人燎兮。舒夭绍兮，劳心惨兮。
",佚名,https://song.gushiwen.cn/song/make/b9ab0867011e.mp3
花非花,"
花非花，雾非雾。
夜半来，天明去。
来如春梦几多时？
去似朝云无觅处。

",白居易,https://song.gushiwen.cn/song/chenlang/4ee40a0c2d3d.mp3
伯兮,"
伯兮朅兮，邦之桀兮。伯也执殳，为王前驱。
自伯之东，首如飞蓬。岂无膏沐，谁适为容！
其雨其雨，杲杲出日。愿言思伯，甘心首疾。
焉得谖草，言树之背。愿言思伯，使我心痗。

",佚名,https://song.gushiwen.cn/song//799dcb3ee449.mp3
绵蛮,"绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。
绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。
绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。
",佚名,https://song.gushiwen.cn/song//b1c755dfa995.mp3
浪淘沙·借问江潮与海水,"
借问江潮与海水，何似君情与妾心？
相恨不如潮有信，相思始觉海非深。

",白居易,https://song.gushiwen.cn/song/chenlang/139c20ac3fb8.mp3
有狐,"
有狐绥绥，在彼淇梁。心之忧矣，之子无裳。
有狐绥绥，在彼淇厉。心之忧矣，之子无带。
有狐绥绥，在彼淇侧。心之忧矣，之子无服。

",佚名,https://song.gushiwen.cn/song//dc37058cdca1.mp3
株林,"胡为乎株林？从夏南！匪适株林，从夏南！
驾我乘马，说于株野。乘我乘驹，朝食于株！
",佚名,https://song.gushiwen.cn/song//d5824816857c.mp3
瓠叶,"幡幡瓠叶，采之亨之。君子有酒，酌言尝之。
有兔斯首，炮之燔之。君子有酒，酌言献之。
有兔斯首，燔之炙之。君子有酒，酌言酢之。
有兔斯首，燔之炮之。君子有酒，酌言酬之。
",佚名,https://song.gushiwen.cn/song//c1cdd6fcf4ff.mp3
采莲子·菡萏香莲十顷陂,"
菡萏香连十顷陂(举棹)，小姑贪戏采莲迟(年少)。
晚来弄水船头湿(举棹)，更脱红裙裹鸭儿(年少)。

",皇甫松,https://song.gushiwen.cn/song/chenlang/d7142f5463fa.mp3
木瓜,"
投我以木瓜，报之以琼琚。匪报也，永以为好也！
投我以木桃，报之以琼瑶。匪报也，永以为好也！
投我以木李，报之以琼玖。匪报也，永以为好也！

",佚名,https://song.gushiwen.cn/song/make/478043ea449a.mp3
梦江南·兰烬落,"
兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。

",皇甫松,https://song.gushiwen.cn/song/chenlang/6ab7448b812a.mp3
泽陂,"彼泽之陂，有蒲与荷。有美一人，伤如之何？寤寐无为，涕泗滂沱。
彼泽之陂，有蒲与蕳。有美一人，硕大且卷。寤寐无为，中心悁悁。
彼泽之陂，有蒲菡萏。有美一人，硕大且俨。寤寐无为，辗转伏枕。
",佚名,https://song.gushiwen.cn/song//abd5d1ca723d.mp3
黍离,"彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？
彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？ 
",佚名,https://song.gushiwen.cn/song/make/2f3e1e0a34bb.mp3
望江南·梳洗罢,"
梳洗罢，独倚望江楼。过尽千帆皆不是，斜晖脉脉水悠悠。肠断白蘋洲。

",温庭筠,https://song.gushiwen.cn/song/make/6e0fcfd7a813.mp3
渐渐之石,"渐渐之石，维其高矣。山川悠远，维其劳矣。武人东征，不皇朝矣。
渐渐之石，维其卒矣。山川悠远，曷其没矣？武人东征，不皇出矣。
有豕白蹢，烝涉波矣。月离于毕，俾滂沱矣。武人东征，不皇他矣。
",佚名,https://song.gushiwen.cn/song//f3173b1f145b.mp3
羔裘,"羔裘逍遥，狐裘以朝。岂不尔思？劳心忉忉。
羔裘翱翔，狐裘在堂。岂不尔思？我心忧伤。
羔裘如膏，日出有曜。岂不尔思？中心是悼。
",佚名,https://song.gushiwen.cn/song//47fd02b86d28.mp3
君子于役,"
君子于役，不知其期。曷至哉？鸡栖于埘。日之夕矣，羊牛下来。君子于役，如之何勿思！
君子于役，不日不月。曷其有佸？鸡栖于桀。日之夕矣，羊牛下括。君子于役，苟无饥渴？

",佚名,https://song.gushiwen.cn/song//fe6a8d52e5ad.mp3
菩萨蛮·小山重叠金明灭,"
小山重叠金明灭，鬓云欲度香腮雪。懒起画蛾眉，弄妆梳洗迟。
照花前后镜，花面交相映。新帖绣罗襦，双双金鹧鸪。

",温庭筠,https://song.gushiwen.cn/song/chenlang/91843a09f605.mp3
苕之华,"苕之华，芸其黄矣。心之忧矣，维其伤矣！
苕之华，其叶青青。知我如此，不如无生！
牂羊坟首，三星在罶。人可以食，鲜可以饱！
",佚名,https://song.gushiwen.cn/song//ef73bd61a1e4.mp3
素冠,"庶见素冠兮？棘人栾栾兮，劳心慱慱兮。
庶见素衣兮？我心伤悲兮，聊与子同归兮。
庶见素韠兮？我心蕴结兮，聊与子如一兮。
",佚名,https://song.gushiwen.cn/song//343214f0b0d0.mp3
更漏子·柳丝长,"
柳丝长，春雨细，花外漏声迢递。惊塞雁，起城乌，画屏金鹧鸪。
香雾薄，透帘幕，惆怅谢家池阁。红烛背，绣帘垂，梦长君不知。

",温庭筠,https://song.gushiwen.cn/song/chenlang/812803032284.mp3
何草不黄,"何草不黄？何日不行？何人不将？经营四方。
何草不玄？何人不矜？哀我征夫，独为匪民。
匪兕匪虎，率彼旷野。哀我征夫，朝夕不暇。
有芃者狐，率彼幽草。有栈之车，行彼周道。
",佚名,https://song.gushiwen.cn/song//d1e4396ece28.mp3
隰有苌楚,"隰有苌楚，猗傩其枝，夭之沃沃，乐子之无知。
隰有苌楚，猗傩其华，夭之沃沃。乐子之无家。
隰有苌楚，猗傩其实，夭之沃沃。乐子之无室。
",佚名,https://song.gushiwen.cn/song//f8cc9591ec13.mp3
君子阳阳,"
君子阳阳，左执簧，右招我由房，其乐只且！
君子陶陶，左执翿，右招我由敖，其乐只且！

",佚名,https://song.gushiwen.cn/song//d8f0f802885c.mp3
菩萨蛮·红楼别夜堪惆怅,"
红楼别夜堪惆怅，香灯半卷流苏帐。残月出门时，美人和泪辞。
琵琶金翠羽，弦上黄莺语。劝我早还家，绿窗人似花。

",韦庄,https://song.gushiwen.cn/song/chenlang/bfdc62faea89.mp3
文王,"文王在上，於昭于天。周虽旧邦，其命维新。有周不显，帝命不时。文王陟降，在帝左右。
亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。
世之不显，厥犹翼翼。思皇多士，生此王国。王国克生，维周之桢；济济多士，文王以宁。
穆穆文王，于缉熙敬止。假哉天命，有商孙子。商之孙子，其丽不亿。上帝既命，侯于周服。
侯服于周，天命靡常。殷士肤敏，祼将于京。厥作祼将，常服黼冔。王之荩臣，无念尔祖。
无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！
命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。
",佚名,https://song.gushiwen.cn/song//b09d2cbf972b.mp3
匪风,"匪风发兮，匪车偈兮。顾瞻周道，中心怛兮。
匪风飘兮，匪车嘌兮。顾瞻周道，中心吊兮。
谁能亨鱼？溉之釜鬵。谁将西归？怀之好音。
",佚名,https://song.gushiwen.cn/song//ba56a6994882.mp3
扬之水,"
扬之水，不流束薪。彼其之子，不与我戍申。怀哉怀哉，曷月予还归哉？
扬之水，不流束楚。彼其之子，不与我戍甫。怀哉怀哉，曷月予还归哉？
扬之水，不流束蒲。彼其之子，不与我戍许。怀哉怀哉，曷月予还归哉？

",佚名,https://song.gushiwen.cn/song//e7444dd52240.mp3
菩萨蛮·其二,"
人人尽说江南好，游人只合江南老。春水碧于天，画船听雨眠。
垆边人似月，皓腕凝霜雪。未老莫还乡，还乡须断肠。

",韦庄,https://song.gushiwen.cn/song/chenlang/74ecdd7f533b.mp3
大明,"明明在下，赫赫在上。天难忱斯，不易维王。天位殷适，使不挟四方。
挚仲氏任，自彼殷商，来嫁于周，曰嫔于京。乃及王季，维德之行。
大任有身，生此文王。维此文王，小心翼翼。昭事上帝，聿怀多福。厥德不回，以受方国。
天监在下，有命既集。文王初载，天作之合。在洽之阳，在渭之涘。
文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。
有命自天，命此文王。于周于京，缵女维莘。长子维行，笃生武王。保右命尔，燮伐大商。
殷商之旅，其会如林。矢于牧野，维予侯兴。上帝临女，无贰尔心。
牧野洋洋，檀车煌煌，驷騵彭彭。维师尚父，时维鹰扬。凉彼武王，肆伐大商，会朝清明。
",佚名,https://song.gushiwen.cn/song//59017094d758.mp3
蜉蝣,"蜉蝣之羽，衣裳楚楚。心之忧矣，於我归处。
蜉蝣之翼，采采衣服。心之忧矣，於我归息。
蜉蝣掘阅，麻衣如雪。心之忧矣，於我归说。
",佚名,https://song.gushiwen.cn/song//8309cf56c239.mp3
中谷有蓷,"
中谷有蓷，暵其乾矣。有女仳离，嘅其叹矣。嘅其叹矣，遇人之艰难矣！
中谷有蓷，暵其修矣。有女仳离，条其啸矣。条其啸矣，遇人之不淑矣！
中谷有蓷，暵其湿矣。有女仳离，啜其泣矣。啜其泣矣，何嗟及矣！

",佚名,https://song.gushiwen.cn/song//7ab9a9cf225a.mp3
菩萨蛮·劝君今夜须沉醉,"
劝君今夜须沉醉，尊前莫话明朝事。珍重主人心，酒深情亦深。
须愁春漏短，莫诉金杯满。遇酒且呵呵，人生能几何。

",韦庄,https://song.gushiwen.cn/song/chenlang/117d24b290c9.mp3
候人,"彼候人兮，何戈与祋。彼其之子，三百赤芾。
维鹈在梁，不濡其翼。彼其之子，不称其服。
维鹈在梁，不濡其咮。彼其之子，不遂其媾。
荟兮蔚兮，南山朝隮。婉兮娈兮，季女斯饥。
",佚名,https://song.gushiwen.cn/song//af9aeae923e6.mp3
緜,"緜緜瓜瓞。民之初生，自土沮漆。古公亶父，陶复陶穴，未有家室。
古公亶父，来朝走马。率西水浒，至于岐下。爰及姜女，聿来胥宇。
周原膴膴，堇荼如饴。爰始爰谋，爰契我龟，曰止曰时，筑室于兹。
廼慰廼止，廼左廼右，廼疆廼理，廼宣廼亩。自西徂东，周爰执事。
乃召司空，乃召司徒，俾立室家。其绳则直，缩版以载，作庙翼翼。
捄之陾陾，度之薨薨，筑之登登，削屡冯冯。百堵皆兴，鼛鼓弗胜。
廼立皋门，皋门有伉。廼立应门，应门将将。廼立冢土，戎丑攸行。
肆不殄厥愠，亦不陨厥问。柞棫拔矣，行道兑矣。混夷駾矣，维其喙矣！
虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！
",佚名,https://song.gushiwen.cn/song//1a37c047edd6.mp3
女冠子·四月十七,"
四月十七，正是去年今日，别君时。忍泪佯低面，含羞半敛眉。
不知魂已断，空有梦相随。除却天边月，没人知。

",韦庄,https://song.gushiwen.cn/song/chenlang/c5239fb584d8.mp3
兔爰,"
有兔爰爰，雉离于罗。我生之初，尚无为；我生之后，逢此百罹。尚寐无吪！
有兔爰爰，雉离于罦。我生之初，尚无造；我生之后，逢此百忧。尚寐无觉！
有兔爰爰，雉离于罿。我生之初，尚无庸；我生之后，逢此百凶。尚寐无聪！

",佚名,https://song.gushiwen.cn/song//b2270978113c.mp3
鸤鸠,"鸤鸠在桑，其子七兮。淑人君子，其仪一兮。其仪一兮，心如结兮。
鸤鸠在桑，其子在梅。淑人君子，其带伊丝。其带伊丝，其弁伊骐。
鸤鸠在桑，其子在棘。淑人君子，其仪不忒。其仪不忒，正是四国。
鸤鸠在桑，其子在榛。淑人君子，正是国人，正是国人。胡不万年？
",佚名,https://song.gushiwen.cn/song//03a21225b09c.mp3
棫朴,"芃芃棫朴，薪之槱之。济济辟王，左右趣之。
济济辟王，左右奉璋。奉璋峨峨，髦士攸宜。
淠彼泾舟，烝徒楫之。周王于迈，六师及之。
倬彼云汉，为章于天。周王寿考，遐不作人？
追琢其章，金玉其相。勉勉我王，纲纪四方。
",佚名,https://song.gushiwen.cn/song//20f6c582caa9.mp3
女冠子·昨夜夜半,"
昨夜夜半，枕上分明梦见。语多时。依旧桃花面，频低柳叶眉。
半羞还半喜，欲去又依依。觉来知是梦，不胜悲。

",韦庄,https://song.gushiwen.cn/song/chenlang/601258557784.mp3
下泉,"冽彼下泉，浸彼苞稂。忾我寤叹，念彼周京。
冽彼下泉，浸彼苞萧。忾我寤叹，念彼京周。
冽彼下泉，浸彼苞蓍。忾我寤叹，念彼京师。
芃芃黍苗，阴雨膏之。四国有王，郇伯劳之。
",佚名,https://song.gushiwen.cn/song//a81fa690a161.mp3
旱麓,"瞻彼旱麓，榛楛济济。岂弟君子，干禄岂弟。
瑟彼玉瓒，黄流在中。岂弟君子，福禄攸降。
鸢飞戾天，鱼跃于渊。岂弟君子，遐不作人？
清酒既载，骍牡既备。以享以祀，以介景福。
瑟彼柞棫，民所燎矣。岂弟君子，神所劳矣。
莫莫葛藟，施于条枚。岂弟君子，求福不回。
",佚名,https://song.gushiwen.cn/song//fa2c3e80a7e1.mp3
思帝乡·春日游,"春日游，杏花吹满头。陌上谁家年少，足风流。
妾拟将身嫁与，一生休。纵被无情弃，不能羞。
",韦庄,https://song.gushiwen.cn/song/chenlang/06b7f46f1f4d.mp3
葛藟,"
绵绵葛藟，在河之浒。终远兄弟，谓他人父。谓他人父，亦莫我顾。
绵绵葛藟，在河之涘。终远兄弟，谓他人母。谓他人母，亦莫我有。
绵绵葛藟，在河之漘。终远兄弟，谓他人昆。谓他人昆，亦莫我闻。

",佚名,https://song.gushiwen.cn/song//15eb2952d98d.mp3
七月,"　　七月流火，九月授衣。一之日觱发，二之日栗烈。无衣无褐，何以卒岁。三之日于耜，四之日举趾。同我妇子，馌彼南亩，田畯至喜。
　　七月流火，九月授衣。春日载阳，有鸣仓庚。女执懿筐，遵彼微行，爰求柔桑。春日迟迟，采蘩祁祁。女心伤悲，殆及公子同归。
　　七月流火，八月萑苇。蚕月条桑，取彼斧斨，以伐远扬，猗彼女桑。七月鸣鵙，八月载绩。载玄载黄，我朱孔阳，为公子裳。
　　四月秀葽，五月鸣蜩。八月其获，十月陨萚。一之日于貉，取彼狐狸，为公子裘。二之日其同，载缵武功，言私其豵，献豣于公。
　　五月斯螽动股，六月莎鸡振羽，七月在野，八月在宇，九月在户，十月蟋蟀入我床下。穹窒熏鼠，塞向墐户。嗟我妇子，曰为改岁，入此室处。
　　六月食郁及薁，七月亨葵及菽，八月剥枣，十月获稻，为此春酒，以介眉寿。七月食瓜，八月断壶，九月叔苴，采荼薪樗，食我农夫。
　　九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。昼尔于茅，宵尔索綯。亟其乘屋，其始播百谷。
　　二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。朋酒斯飨，曰杀羔羊。跻彼公堂，称彼兕觥，万寿无疆。
",佚名,https://song.gushiwen.cn/song/make/5bb99a1c18ba.mp3
浣溪沙·红蓼渡头秋正雨,"
红蓼渡头秋正雨，印沙鸥迹自成行，整鬟飘袖野风香。
不语含嚬深浦里，几回愁煞棹船郎，燕归帆尽水茫茫。

",薛昭蕴,https://song.gushiwen.cn/song/chenlang/f3d5c4e84f45.mp3
采葛,"
彼采葛兮，一日不见，如三月兮！
彼采萧兮，一日不见，如三秋兮！
彼采艾兮！一日不见，如三岁兮！

",佚名,https://song.gushiwen.cn/song//bec4205dd233.mp3
忆江南·衔泥燕,"
衔泥燕，飞到画堂前。占得杏梁安稳处，体轻唯有主人怜，堪羡好因缘。

",牛峤,https://song.gushiwen.cn/song/chenlang/0fe47d08d681.mp3
思齐,"思齐大任，文王之母，思媚周姜，京室之妇。大姒嗣徽音，则百斯男。
惠于宗公，神罔时怨，神罔时恫。刑于寡妻，至于兄弟，以御于家邦。
雍雍在宫，肃肃在庙。不显亦临，无射亦保。
肆戎疾不殄，烈假不瑕。不闻亦式，不谏亦入。肆成人有德，小子有造。古之人无斁，誉髦斯士。
",佚名,https://song.gushiwen.cn/song//4d5bb6a09f32.mp3
生查子·新月曲如眉,"
新月曲如眉，未有团圞意。红豆不堪看，满眼相思泪。
终日劈桃穰，仁在心儿里。两朵隔墙花，早晚成连理。

",牛希济,https://song.gushiwen.cn/song/chenlang/a382ca3b15bc.mp3
鸱鸮,"鸱鸮鸱鸮，既取我子，无毁我室。恩斯勤斯，鬻子之闵斯。
迨天之未阴雨，彻彼桑土，绸缪牖户。今女下民，或敢侮予？
予手拮据，予所捋荼。予所蓄租，予口卒瘏，曰予未有室家。
予羽谯谯，予尾翛翛，予室翘翘。风雨所漂摇，予维音哓哓！
",佚名,https://song.gushiwen.cn/song//82d8a183ad88.mp3
皇矣,"皇矣上帝，临下有赫。监观四方，求民之莫。维此二国，其政不获。维彼四国，爰究爰度。上帝耆之，憎其式廓。乃眷西顾，此维与宅。
作之屏之，其菑其翳。修之平之，其灌其栵。启之辟之，其柽其椐。攘之剔之，其檿其柘。帝迁明德，串夷载路。天立厥配，受命既固。
帝省其山，柞棫斯拔，松柏斯兑。帝作邦作对，自大伯王季。维此王季，因心则友。则友其兄，则笃其庆，载锡之光。受禄无丧，奄有四方。
维此王季，帝度其心。貊其德音，其德克明。克明克类，克长克君。王此大邦，克顺克比。比于文王，其德靡悔。既受帝祉，施于孙子。
帝谓文王：无然畔援，无然歆羡，诞先登于岸。密人不恭，敢距大邦，侵阮徂共。王赫斯怒，爰整其旅，以按徂旅。以笃于周祜，以对于天下。
依其在京，侵自阮疆。陟我高冈，无矢我陵。我陵我阿，无饮我泉，我泉我池。度其鲜原，居岐之阳，在渭之将。万邦之方，下民之王。
帝谓文王：予怀明德，不大声以色，不长夏以革。不识不知，顺帝之则。帝谓文王：訽尔仇方，同尔弟兄。以尔钩援，与尔临冲，以伐崇墉。
临冲闲闲，崇墉言言。执讯连连，攸馘安安。是类是禡，是致是附，四方以无侮。临冲茀茀，崇墉仡仡。是伐是肆，是绝是忽。四方以无拂。
",佚名,https://song.gushiwen.cn/song//9b5c55fc78fa.mp3
大车,"
大车槛槛，毳衣如菼。岂不尔思？畏子不敢。
大车啍啍，毳衣如璊。岂不尔思？畏子不奔。
榖则异室，死则同穴。谓予不信，有如皦日。

",佚名,https://song.gushiwen.cn/song//28dd9b7680d9.mp3
东山,"我徂东山，慆慆不归。我来自东，零雨其濛。我东曰归，我心西悲。制彼裳衣，勿士行枚。蜎蜎者蠋，烝在桑野。敦彼独宿，亦在车下。
我徂东山，慆慆不归。我来自东，零雨其濛。果臝之实，亦施于宇。伊威在室，蠨蛸在户。町畽鹿场，熠燿宵行。不可畏也，伊可怀也。
我徂东山，慆慆不归。我来自东，零雨其濛。鹳鸣于垤，妇叹于室。洒扫穹窒，我征聿至。有敦瓜苦，烝在栗薪。自我不见，于今三年。
我徂东山，慆慆不归。我来自东，零雨其濛。仓庚于飞，熠燿其羽。之子于归，皇驳其马。亲结其缡，九十其仪。其新孔嘉，其旧如之何？(熠燿 一作：熠耀)
",佚名,https://song.gushiwen.cn/song//dd3ad71100e5.mp3
巫山一段云·古庙依青嶂,"
古庙依青嶂，行宫枕碧流。水声山色锁妆楼。往事思悠悠。
云雨朝还暮，烟花春复秋。啼猿何必近孤舟。行客自多愁。

",李珣,https://song.gushiwen.cn/song/chenlang/25eb0107d3b7.mp3
灵台,"经始灵台，经之营之。庶民攻之，不日成之。经始勿亟，庶民子来。
王在灵囿，麀鹿攸伏。麀鹿濯濯，白鸟翯翯。王在灵沼，於牣鱼跃。
虡业维枞，贲鼓维镛。於论鼓钟，於乐辟廱。
於论鼓钟，於乐辟廱。鼍鼓逢逢。蒙瞍奏公。
",佚名,https://song.gushiwen.cn/song//fc200070596d.mp3
破斧,"既破我斧，又缺我斨。周公东征，四国是皇。哀我人斯，亦孔之将。
既破我斧，又缺我锜。周公东征，四国是吪。哀我人斯，亦孔之嘉。
既破我斧，又缺我銶。周公东征，四国是遒。哀我人斯，亦孔之休。
",佚名,https://song.gushiwen.cn/song//1f7e5dfe2da1.mp3
丘中有麻,"
丘中有麻，彼留子嗟。彼留子嗟，将其来施施。
丘中有麦，彼留子国。彼留子国，将其来食。
丘中有李，彼留之子。彼留之子，贻我佩玖。

",佚名,https://song.gushiwen.cn/song//f05d32dcdc2b.mp3
南乡子·乘彩舫,"
乘彩舫，过莲塘，棹歌惊起睡鸳鸯。游女带香偎伴笑，争窈窕，竞折团荷遮晚照。(带香 一作：带花)

",李珣,https://song.gushiwen.cn/song/chenlang/fe9b8193fd43.mp3
下武,"下武维周，世有哲王。三后在天，王配于京。
王配于京，世德作求。永言配命，成王之孚。
成王之孚，下土之式。永言孝思，孝思维则。
媚兹一人，应侯顺德。永言孝思，昭哉嗣服。
昭兹来许，绳其祖武。於万斯年，受天之祜。
受天之祜，四方来贺。於万斯年，不遐有佐。
",佚名,https://song.gushiwen.cn/song//109401792098.mp3
伐柯,"
伐柯如何？匪斧不克。取妻如何？匪媒不得。
伐柯伐柯，其则不远。我觏之子，笾豆有践。

",佚名,https://song.gushiwen.cn/song//e8d80dc931b5.mp3
诉衷情·永夜抛人何处去,"
永夜抛人何处去？绝来音。香阁掩，眉敛，月将沉。
争忍不相寻？怨孤衾。换我心，为你心，始知相忆深。

",顾夐,https://song.gushiwen.cn/song/chenlang/cda0e25b4442.mp3
缁衣,"
缁衣之宜兮，敝予又改为兮。适子之馆兮，还予授子之粲兮。
缁衣之好兮，敝予又改造兮。适子之馆兮，还予授子之粲兮。
缁衣之席兮，敝予又改作兮。适子之馆兮，还予授子之粲兮。

",佚名,https://song.gushiwen.cn/song//274f78d90507.mp3
文王有声,"文王有声，遹骏有声。遹求厥宁，遹观厥成。文王烝哉！
文王受命，有此武功。既伐于崇，作邑于丰。文王烝哉！
筑城伊淢，作丰伊匹。匪棘其欲，遹追来孝。王后烝哉！
王公伊濯，维丰之垣。四方攸同，王后维翰。王后烝哉！
丰水东注，维禹之绩。四方攸同，皇王维辟。皇王烝哉！
镐京辟雍，自西自东，自南自北，无思不服。皇王烝哉！
考卜维王，宅是镐京。维龟正之，武王成之。武王烝哉！
丰水有芑，武王岂不仕？诒厥孙谋，以燕翼子。武王烝哉！
",佚名,https://song.gushiwen.cn/song//b1d914b33ab8.mp3
将仲子,"将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。
将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。
将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。
",佚名,https://song.gushiwen.cn/song//8c5c5c7d5a74.mp3
浣溪沙·蓼岸风多橘柚香,"
蓼岸风多橘柚香。江边一望楚天长。片帆烟际闪孤光。
目送征鸿飞杳杳，思随流水去茫茫。兰红波碧忆潇湘。

",孙光宪,https://song.gushiwen.cn/song/chenlang/02e26d0ef5e0.mp3
生民,"厥初生民，时维姜嫄。生民如何？克禋克祀，以弗无子。履帝武敏歆，攸介攸止，载震载夙。载生载育，时维后稷。
诞弥厥月，先生如达。不坼不副，无菑无害，以赫厥灵。上帝不宁，不康禋祀，居然生子。
诞寘之隘巷，牛羊腓字之。诞寘之平林，会伐平林。诞寘之寒冰，鸟覆翼之。鸟乃去矣，后稷呱矣。实覃实訏，厥声载路。
诞实匍匐，克岐克嶷，以就口食。蓺之荏菽，荏菽旆旆。禾役穟穟，麻麦幪幪，瓜瓞唪唪。
诞后稷之穑，有相之道。茀厥丰草，种之黄茂。实方实苞，实种实褎。实发实秀，实坚实好。实颖实栗，即有邰家室。
诞降嘉种，维秬维秠，维穈维芑。恒之秬秠，是获是亩。恒之穈芑，是任是负，以归肇祀。
诞我祀如何？或舂或揄，或簸或蹂。释之叟叟，烝之浮浮。载谋载惟，取萧祭脂。取羝以軷，载燔载烈，以兴嗣岁。
昂盛于豆，于豆于登，其香始升。上帝居歆，胡臭亶时。后稷肇祀，庶无罪悔，以迄于今。
",佚名,https://song.gushiwen.cn/song//fc6cae9cab31.mp3
九罭,"九罭之鱼，鳟鲂。我觏之子，衮衣绣裳。
鸿飞遵渚，公归无所，於女信处。
鸿飞遵陆，公归不复，於女信宿。
是以有衮衣兮，无以我公归兮，无使我心悲兮。
",佚名,https://song.gushiwen.cn/song//850d5ff4f60a.mp3
谒金门·风乍起,"风乍起，吹皱一池春水。闲引鸳鸯香径里，手挼红杏蕊。
斗鸭阑干独倚，碧玉搔头斜坠。终日望君君不至，举头闻鹊喜。
",冯延巳,https://song.gushiwen.cn/song/chenlang/b4afebbe4c4c.mp3
叔于田,"
叔于田，巷无居人。岂无居人？不如叔也。洵美且仁。
叔于狩，巷无饮酒。岂无饮酒？不如叔也。洵美且好。
叔适野，巷无服马。岂无服马？不如叔也。洵美且武。

",佚名,https://song.gushiwen.cn/song//58729cb72965.mp3
狼跋,"
狼跋其胡，载疐其尾。公孙硕肤，赤舄几几。
狼疐其尾，载跋其胡。公孙硕肤，德音不瑕？

",佚名,https://song.gushiwen.cn/song//24e4833c75cc.mp3
行苇,"敦彼行苇，牛羊勿践履。方苞方体，维叶泥泥。戚戚兄弟，莫远具尔。或肆之筵，或授之几。
肆筵设席，授几有缉御。或献或酢，洗爵奠斝。醓醢以荐，或燔或炙。嘉肴脾臄，或歌或咢。
敦弓既坚，四鍭既钧，舍矢既均，序宾以贤。敦弓既句，既挟四鍭。四鍭如树，序宾以不侮。
曾孙维主，酒醴维醹，酌以大斗，以祈黄耇。黄耇台背，以引以翼。寿考维祺，以介景福。
",佚名,https://song.gushiwen.cn/song//3b14ca24e19c.mp3
鹊踏枝·谁道闲情抛掷久,"
谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。(敢辞 一作：不辞)
河畔青芜堤上柳，为问新愁，何事年年有？独立小桥风满袖，平林新月人归后。

",冯延巳,https://song.gushiwen.cn/song/chenlang/ba32ae795e5c.mp3
大叔于田,"叔于田，乘乘马。执辔如组，两骖如舞。叔在薮，火烈具举。袒裼暴虎，献于公所。将叔勿狃，戒其伤女。
叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。
叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌。抑释掤忌，抑鬯弓忌。
",佚名,https://song.gushiwen.cn/song//d4f289907645.mp3
鹿鸣,"
呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。
呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。
呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。

",佚名,https://song.gushiwen.cn/song/make/8d7a192e8b32.mp3
鹊踏枝·几日行云何处去,"几日行云何处去？忘却归来，不道春将暮。百草千花寒食路，香车系在谁家树？
泪眼倚楼频独语。双燕来时，陌上相逢否？撩乱春愁如柳絮，依依梦里无寻处。(依依 一作：悠悠)
",冯延巳,https://song.gushiwen.cn/song/chenlang/aa80dbd82eaa.mp3
清人,"
清人在彭，驷介旁旁。二矛重英，河上乎翱翔。
清人在消，驷介麃麃。二矛重乔，河上乎逍遥。
清人在轴，驷介陶陶。左旋右抽，中军作好。

",佚名,https://song.gushiwen.cn/song//128060b36ad4.mp3
四牡,"四牡騑騑，周道倭迟。岂不怀归？王事靡盬，我心伤悲。
四牡騑騑，啴啴骆马。岂不怀归？王事靡盬，不遑启处。
翩翩者鵻，载飞载下，集于苞栩。王事靡盬，不遑将父。
翩翩者鵻，载飞载止，集于苞杞。王事靡盬，不遑将母。
驾彼四骆，载骤骎骎。岂不怀归？是用作歌，将母来谂。
",佚名,https://song.gushiwen.cn/song//98cffa042f3b.mp3
既醉,"既醉以酒，既饱以德。君子万年，介尔景福。
既醉以酒，尔肴既将。君子万年，介尔昭明。
昭明有融，高朗令终，令终有俶。公尸嘉告。
其告维何？笾豆静嘉。朋友攸摄，摄以威仪。
威仪孔时，君子有孝子。孝子不匮，永锡尔类。
其类维何？室家之壸。君子万年，永锡祚胤。
其胤维何？天被尔禄。君子万年，景命有仆。
其仆维何？釐尔女士。釐尔女士，从以孙子。
",佚名,https://song.gushiwen.cn/song//e712e7ed898d.mp3
清平乐·雨晴烟晚,"雨晴烟晚。绿水新池满。双燕飞来垂柳院，小阁画帘高卷。
黄昏独倚朱阑。西南新月眉弯。砌下落花风起，罗衣特地春寒。 
",冯延巳,https://song.gushiwen.cn/song/chenlang/061e048de1cd.mp3
皇皇者华,"皇皇者华，于彼原隰。駪駪征夫，每怀靡及。
我马维驹，六辔如濡。载驰载驱，周爰咨诹。
我马维骐，六辔如丝。载驰载驱，周爰咨谋。
我马维骆，六辔沃若。载驰载驱，周爰咨度。
我马维骃，六辔既均。载驰载驱，周爰咨询。
",佚名,https://song.gushiwen.cn/song//faad71872f0c.mp3
羔裘,"
羔裘如濡，洵直且侯。彼其之子，舍命不渝。
羔裘豹饰，孔武有力。彼其之子，邦之司直。
羔裘晏兮，三英粲兮。彼其之子，邦之彦兮。

",佚名,https://song.gushiwen.cn/song//49f0b8e524f2.mp3
凫鹥,"凫鹥在泾，公尸来燕来宁。尔酒既清，尔肴既馨。公尸燕饮，福禄来成。
凫鹥在沙，公尸来燕来宜。尔酒既多，尔肴既嘉。公尸燕饮，福禄来为。
凫鹥在渚，公尸来燕来处。尔酒既湑，尔肴伊脯。公尸燕饮，福禄来下。
凫鹥在潀，公尸来燕来宗，既燕于宗，福禄攸降。公尸燕饮，福禄来崇。
凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。
",佚名,https://song.gushiwen.cn/song//6cf3d704bb60.mp3
长命女·春日宴,"
春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。

",冯延巳,https://song.gushiwen.cn/song/chenlang/f4af51f1f7ef.mp3
遵大路,"
遵大路兮，掺执子之袪兮，无我恶兮，不寁故也！
遵大路兮，掺执子之手兮，无我魗兮，不寁好也！

",佚名,https://song.gushiwen.cn/song//4fdcb8e5787b.mp3
常棣,"常棣之华，鄂不韡韡。凡今之人，莫如兄弟。
死丧之威，兄弟孔怀。原隰裒矣，兄弟求矣。
脊令在原，兄弟急难。每有良朋，况也永叹。
兄弟阋于墙，外御其务。每有良朋，烝也无戎。
丧乱既平，既安且宁。虽有兄弟，不如友生。
傧尔笾豆，饮酒之饫。兄弟既具，和乐且孺。
妻子好合，如鼓瑟琴。兄弟既翕，和乐且湛。
宜尔室家，乐尔妻帑。是究是图，亶其然乎？
",佚名,https://song.gushiwen.cn/song//0ffa5433bd5b.mp3
假乐,"
假乐君子，显显令德，宜民宜人。受禄于天，保右命之，自天申之。
干禄百福，子孙千亿。穆穆皇皇，宜君宜王。不愆不忘，率由旧章。
威仪抑抑，德音秩秩。无怨无恶，率由群匹。受福无疆，四方之纲。
之纲之纪，燕及朋友。百辟卿士，媚于天子。不解于位，民之攸塈。

",佚名,https://song.gushiwen.cn/song//b60633fbf2d8.mp3
摊破浣溪沙·菡萏香销翠叶残,"
菡萏香销翠叶残，西风愁起绿波间。还与韶光共憔悴，不堪看。
细雨梦回鸡塞远，小楼吹彻玉笙寒。多少泪珠何限恨，倚阑干。(何限恨 一作：无限恨)

",李璟,https://song.gushiwen.cn/song/chenlang/0ff2c1abc208.mp3
女曰鸡鸣,"
女曰鸡鸣，士曰昧旦。子兴视夜，明星有烂。将翱将翔，弋凫与雁。
弋言加之，与子宜之。宜言饮酒，与子偕老。琴瑟在御，莫不静好。
知子之来之，杂佩以赠之。知子之顺之，杂佩以问之。知子之好之，杂佩以报之。

",佚名,https://song.gushiwen.cn/song//f06f718cf810.mp3
伐木,"伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。
相彼鸟矣，犹求友声。矧伊人矣，不求友生？神之听之，终和且平。
伐木许许，酾酒有藇！既有肥羜，以速诸父。宁适不来，微我弗顾。
於粲洒扫，陈馈八簋。既有肥牡，以速诸舅。宁适不来，微我有咎。
伐木于阪，酾酒有衍。笾豆有践，兄弟无远。民之失德，乾餱以愆。
有酒湑我，无酒酤我。坎坎鼓我，蹲蹲舞我。迨我暇矣，饮此湑矣。
",佚名,https://song.gushiwen.cn/song//177f8b90f4a1.mp3
公刘,"笃公刘，匪居匪康。乃埸乃疆，乃积乃仓；乃裹餱粮，于橐于囊。思辑用光，弓矢斯张；干戈戚扬，爰方启行。
笃公刘，于胥斯原。既庶既繁，既顺乃宣，而无永叹。陟则在巘，复降在原。何以舟之？维玉及瑶，鞞琫容刀。
笃公刘，逝彼百泉。瞻彼溥原，乃陟南冈。乃觏于京，京师之野。于时处处，于时庐旅，于时言言，于时语语。
笃公刘，于京斯依。跄跄济济，俾筵俾几。既登乃依，乃造其曹。执豕于牢，酌之用匏。食之饮之，君之宗之。
笃公刘，既溥既长。既景乃冈，相其阴阳，观其流泉。其军三单，度其隰原。彻田为粮，度其夕阳。豳居允荒。
笃公刘，于豳斯馆。涉渭为乱，取厉取锻，止基乃理。爰众爰有，夹其皇涧。溯其过涧。止旅乃密，芮鞫之即。
",佚名,https://song.gushiwen.cn/song//ce37b6464014.mp3
摊破浣溪沙·手卷真珠上玉钩,"
手卷真珠上玉钩，依前春恨锁重楼。风里落花谁是主？思悠悠。
青鸟不传云外信，丁香空结雨中愁。回首绿波三楚暮，接天流。

",李璟,https://song.gushiwen.cn/song/chenlang/86776be674db.mp3
有女同车,"有女同车，颜如舜华。将翱将翔，佩玉琼琚。彼美孟姜，洵美且都。
有女同行，颜如舜英。将翱将翔，佩玉将将。彼美孟姜，德音不忘。
",佚名,https://song.gushiwen.cn/song//105d08a95e7d.mp3
天保,"
天保定尔，亦孔之固。俾尔单厚，何福不除？俾尔多益，以莫不庶。
天保定尔，俾尔戬穀。罄无不宜，受天百禄。降尔遐福，维日不足。
天保定尔，以莫不兴。如山如阜，如冈如陵，如川之方至，以莫不增。
吉蠲为饎，是用孝享。禴祠烝尝，于公先王。君曰：卜尔，万寿无疆。
神之吊矣，诒尔多福。民之质矣，日用饮食。群黎百姓，遍为尔德。
如月之恒，如日之升。如南山之寿，不骞不崩。如松柏之茂，无不尔或承。

",佚名,https://song.gushiwen.cn/song//4cfbf07b9aa0.mp3
泂酌,"泂酌彼行潦，挹彼注兹，可以餴饎。岂弟君子，民之父母。
泂酌彼行潦，挹彼注兹，可以濯罍。岂弟君子，民之攸归。
泂酌彼行潦，挹彼注兹，可以濯溉。岂弟君子，民之攸塈。
",佚名,https://song.gushiwen.cn/song//d8fa88252169.mp3
乌夜啼·昨夜风兼雨,"
昨夜风兼雨，帘帏飒飒秋声。烛残漏断频欹枕，起坐不能平。　
世事漫随流水，算来一梦浮生。醉乡路稳宜频到，此外不堪行。(一梦 一作：梦里)

",李煜,https://song.gushiwen.cn/song/chenlang/5ac613721d19.mp3
山有扶苏,"山有扶苏，隰有荷华。不见子都，乃见狂且。
山有桥松，隰有游龙。不见子充，乃见狡童。
",佚名,https://song.gushiwen.cn/song/make/2289572acfe0.mp3
卷阿,"有卷者阿，飘风自南。岂弟君子，来游来歌，以矢其音。
伴奂尔游矣，优游尔休矣。岂弟君子，俾尔弥尔性，似先公酋矣。
尔土宇昄章，亦孔之厚矣。岂弟君子，俾尔弥尔性，百神尔主矣。
尔受命长矣，茀禄尔康矣。岂弟君子，俾尔弥尔性，纯嘏尔常矣。
有冯有翼，有孝有德，以引以翼。岂弟君子，四方为则。
颙颙卬卬，如圭如璋，令闻令望。岂弟君子，四方为纲。
凤凰于飞，翙翙其羽，亦集爰止。蔼蔼王多吉士，维君子使，媚于天子。
凤凰于飞，翙翙其羽，亦傅于天。蔼蔼王多吉人，维君子命，媚于庶人。
凤凰鸣矣，于彼高冈。梧桐生矣，于彼朝阳。菶菶萋萋，雍雍喈喈。
君子之车，既庶且多。君子之马，既闲且驰。矢诗不多，维以遂歌。
",佚名,https://song.gushiwen.cn/song//2be38dbbbed0.mp3
采薇,"采薇采薇，薇亦作止。曰归曰归，岁亦莫止。 靡室靡家，猃狁之故。不遑启居，猃狁之故。
采薇采薇，薇亦柔止。曰归曰归，心亦忧止。 忧心烈烈，载饥载渴。我戍未定，靡使归聘。
采薇采薇，薇亦刚止。曰归曰归，岁亦阳止。 王事靡盬，不遑启处。忧心孔疚，我行不来！
彼尔维何？维常之华。彼路斯何？君子之车。 戎车既驾，四牡业业。岂敢定居？一月三捷。
驾彼四牡，四牡骙骙。君子所依，小人所腓。 四牡翼翼，象弭鱼服。岂不日戒？猃狁孔棘！
昔我往矣，杨柳依依。今我来思，雨雪霏霏。 行道迟迟，载渴载饥。我心伤悲，莫知我哀！
",佚名,https://song.gushiwen.cn/song/make/1fecfb7d6ac8.mp3
虞美人·春花秋月何时了,"
春花秋月何时了，往事知多少。小楼昨夜又东风，故国不堪回首月明中。
雕栏玉砌应犹在，只是朱颜改。问君能有几多愁，恰似一江春水向东流。(栏 同：阑)

",李煜,https://song.gushiwen.cn/song/jiangweiwei/3574610d74e0.mp3
萚兮,"萚兮萚兮，风其吹女。叔兮伯兮，倡予和女。
萚兮萚兮，风其漂女。叔兮伯兮，倡予要女。
",佚名,https://song.gushiwen.cn/song//98d78626281f.mp3
出车,"
我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。
我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。
王命南仲，往城于方。出车彭彭，旂旐央央。天子命我，城彼朔方。赫赫南仲，玁狁于襄。
昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。
喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。
春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。

",佚名,https://song.gushiwen.cn/song//f994c7b2dd32.mp3
民劳,"民亦劳止，汔可小康。惠此中国，以绥四方。无纵诡随，以谨无良。式遏寇虐，憯不畏明。柔远能迩，以定我王。
民亦劳止，汔可小休。惠此中国，以为民逑。无纵诡随，以谨惛怓。式遏寇虐，无俾民忧。无弃尔劳，以为王休。
民亦劳止，汔可小息。惠此京师，以绥四国。无纵诡随，以谨罔极。式遏寇虐，无俾作慝。敬慎威仪，以近有德。
民亦劳止，汔可小愒。惠此中国，俾民忧泄。无纵诡随，以谨丑厉。式遏寇虐，无俾正败。戎虽小子，而式弘大。
民亦劳止，汔可小安。惠此中国，国无有残。无纵诡随，以谨缱绻。式遏寇虐，无俾正反。王欲玉女，是用大谏。
",佚名,https://song.gushiwen.cn/song//fe2cf88a8f37.mp3
虞美人·风回小院庭芜绿,"
风回小院庭芜绿，柳眼春相续。凭阑半日独无言，依旧竹声新月似当年。
笙歌未散尊罍在，池面冰初解。烛明香暗画堂深，满鬓青霜残雪思难任。

",李煜,https://song.gushiwen.cn/song/make/b8f51e7d0076.mp3
杕杜,"有杕之杜，有睆其实。王事靡盬，继嗣我日。日月阳止，女心伤止，征夫遑止。
有杕之杜，其叶萋萋。王事靡盬，我心伤悲。卉木萋止，女心悲止，征夫归止！
陟彼北山，言采其杞。王事靡盬，忧我父母。檀车幝幝，四牡痯痯，征夫不远！
匪载匪来，忧心孔疚。期逝不至，而多为恤。卜筮偕止，会言近止，征夫迩止。
",佚名,https://song.gushiwen.cn/song//336e4e77ed30.mp3
板,"上帝板板，下民卒瘅。出话不然，为犹不远。靡圣管管。不实于亶。犹之未远，是用大谏。
天之方难，无然宪宪。天之方蹶，无然泄泄。辞之辑矣，民之洽矣。辞之怿矣，民之莫矣。
我虽异事，及尔同僚。我即尔谋，听我嚣嚣。我言维服，勿以为笑。先民有言，询于刍荛。
天之方虐，无然谑谑。老夫灌灌，小子蹻蹻。匪我言耄，尔用忧谑。多将熇熇，不可救药。
天之方懠。无为夸毗。威仪卒迷，善人载尸。民之方殿屎，则莫我敢葵？丧乱蔑资，曾莫惠我师？
天之牖民，如埙如篪，如璋如圭，如取如携。携无曰益，牖民孔易。民之多辟，无自立辟。
价人维藩，大师维垣，大邦维屏，大宗维翰，怀德维宁，宗子维城。无俾城坏，无独斯畏。
敬天之怒，无敢戏豫。敬天之渝，无敢驰驱。昊天曰明，及尔出王。昊天曰旦，及尔游衍。
",佚名,https://song.gushiwen.cn/song//1ab2ca0d7d68.mp3
狡童,"彼狡童兮，不与我言兮。维子之故，使我不能餐兮。
彼狡童兮，不与我食兮。维子之故，使我不能息兮。
",佚名,https://song.gushiwen.cn/song//7c9a9c989927.mp3
相见欢·无言独上西楼,"
无言独上西楼，月如钩。寂寞梧桐深院锁清秋。
剪不断，理还乱，是离愁。别是一般滋味在心头。(一般 一作：一番)

",李煜,https://song.gushiwen.cn/song/chenlang/804144e6b0dd.mp3
鱼丽,"鱼丽于罶，鲿鲨。君子有酒，旨且多。
鱼丽于罶，鲂鳢。君子有酒，多且旨。
鱼丽于罶，鰋鲤。君子有酒，旨且有。
物其多矣，维其嘉矣！物其旨矣，维其偕矣！物其有矣，维其时矣！
",佚名,https://song.gushiwen.cn/song//e5c4695b1eeb.mp3
荡,"荡荡上帝，下民之辟。疾威上帝，其命多辟。天生烝民，其命匪谌。靡不有初，鲜克有终。
文王曰咨，咨汝殷商。曾是彊御？曾是掊克？曾是在位？曾是在服？天降滔德，女兴是力。
文王曰咨，咨女殷商。而秉义类，彊御多怼。流言以对。寇攘式内。侯作侯祝，靡届靡究。
文王曰咨，咨女殷商。女炰烋于中国。敛怨以为德。不明尔德，时无背无侧。尔德不明，以无陪无卿。
文王曰咨，咨女殷商。天不湎尔以酒，不义从式。既愆尔止。靡明靡晦。式号式呼。俾昼作夜。
文王曰咨，咨女殷商。如蜩如螗，如沸如羹。小大近丧，人尚乎由行。内奰于中国，覃及鬼方。
文王曰咨，咨女殷商。匪上帝不时，殷不用旧。虽无老成人，尚有典刑。曾是莫听，大命以倾。
文王曰咨，咨女殷商。人亦有言：颠沛之揭，枝叶未有害，本实先拨。殷鉴不远，在夏后之世。
",佚名,https://song.gushiwen.cn/song//87f322af5a9c.mp3
褰裳,"子惠思我，褰裳涉溱。子不我思，岂无他人？狂童之狂也且！
子惠思我，褰裳涉洧。子不我思，岂无他士？狂童之狂也且！
",佚名,https://song.gushiwen.cn/song/lizhiyi/1ff4c7b9a294.mp3
相见欢·林花谢了春红,"
林花谢了春红，太匆匆。无奈朝来寒雨晚来风。
胭脂泪，相留醉，几时重。自是人生长恨水长东。(相留 一作：留人)

",李煜,https://song.gushiwen.cn/song/chenlang/2dcf6f7cfbbc.mp3
南有嘉鱼,"
南有嘉鱼，烝然罩罩。君子有酒，嘉宾式燕以乐。
南有嘉鱼，烝然汕汕。君子有酒，嘉宾式燕以衎。
南有樛木，甘瓠累之。君子有酒，嘉宾式燕绥之。
翩翩者鵻，烝然来思。君子有酒，嘉宾式燕又思。

",佚名,https://song.gushiwen.cn/song//3a88e7767f10.mp3
抑,"抑抑威仪，维德之隅。人亦有言：靡哲不愚，庶人之愚，亦职维疾。哲人之愚，亦维斯戾。
无竞维人，四方其训之。有觉德行，四国顺之。訏谟定命，远犹辰告。敬慎威仪，维民之则。
其在于今，兴迷乱于政。颠覆厥德，荒湛于酒。女虽湛乐从，弗念厥绍。罔敷求先王，克共明刑。
肆皇天弗尚，如彼泉流，无沦胥以亡。夙兴夜寐，洒扫庭内，维民之章。修尔车马，弓矢戎兵，用戒戎作，用逷蛮方。
质尔人民，谨尔侯度，用戒不虞。慎尔出话，敬尔威仪，无不柔嘉。白圭之玷，尚可磨也；斯言之玷，不可为也！
无易由言，无曰苟矣，莫扪朕舌，言不可逝矣。无言不雠，无德不报。惠于朋友，庶民小子。子孙绳绳，万民靡不承。
视尔友君子，辑柔尔颜，不遐有愆。相在尔室，尚不愧于屋漏。无曰不显，莫予云觏。神之格思，不可度思，矧可射思！
辟尔为德，俾臧俾嘉。淑慎尔止，不愆于仪。不僭不贼，鲜不为则。投我以桃，报之以李。彼童而角，实虹小子。
荏染柔木，言缗之丝。温温恭人，维德之基。其维哲人，告之话言，顺德之行。其维愚人，覆谓我僭。民各有心。
於乎小子，未知臧否。匪手携之，言示之事。匪面命之，言提其耳。借曰未知，亦既抱子。民之靡盈，谁夙知而莫成？
昊天孔昭，我生靡乐。视尔梦梦，我心惨惨。诲尔谆谆，听我藐藐。匪用为教，覆用为虐。借曰未知，亦聿既耄。
于乎，小子，告尔旧止。听用我谋，庶无大悔。天方艰难，曰丧厥国。取譬不远，昊天不忒。回遹其德，俾民大棘。
",佚名,https://song.gushiwen.cn/song//43bde058f758.mp3
丰,"
子之丰兮，俟我乎巷兮，悔予不送兮。
子之昌兮，俟我乎堂兮，悔予不将兮。
衣锦褧衣，裳锦褧裳。叔兮伯兮，驾予与行。
裳锦褧裳，衣锦褧衣。叔兮伯兮，驾予与归。

",佚名,https://song.gushiwen.cn/song//03144dc0eac6.mp3
长相思·一重山,"
一重山，两重山。山远天高烟水寒，相思枫叶丹。
菊花开，菊花残。塞雁高飞人未还，一帘风月闲。

",李煜,https://song.gushiwen.cn/song/chenlang/2693da9ced02.mp3
南山有台,"南山有台，北山有莱。乐只君子，邦家之基。乐只君子，万寿无期。
南山有桑，北山有杨。乐只君子，邦家之光。乐只君子，万寿无疆。
南山有杞，北山有李。乐只君子，民之父母。乐只君子，德音不已。
南山有栲，北山有杻。乐只君子，遐不眉寿。乐只君子，德音是茂。
南山有枸，北山有楰。乐只君子，遐不黄耇。乐只君子，保艾尔后。
",佚名,https://song.gushiwen.cn/song//1c43f22c5ed3.mp3
桑柔,"菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？
四牡骙骙，旟旐有翩。乱生不夷，靡国不泯。民靡有黎，具祸以烬。於乎有哀，国步斯频。
国步蔑资，天不我将。靡所止疑，云徂何往？君子实维，秉心无竞。谁生厉阶，至今为梗？
忧心慇慇，念我土宇。我生不辰，逢天僤怒。自西徂东，靡所定处。多我觏痻，孔棘我圉。
为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。
如彼遡风，亦孔之僾。民有肃心，荓云不逮。好是稼穑，力民代食。稼穑维宝，代食维好？
天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。
维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。
瞻彼中林，甡甡其鹿。朋友已谮，不胥以谷。人亦有言：进退维谷。
维此圣人，瞻言百里。维彼愚人，覆狂以喜。匪言不能，胡斯畏忌？
维此良人，弗求弗迪。维彼忍心，是顾是复。民之贪乱，宁为荼毒。
大风有隧，有空大谷。维此良人，作为式谷。维彼不顺，征以中垢。
大风有隧，贪人败类。听言则对，诵言如醉。匪用其良，复俾我悖。
嗟尔朋友，予岂不知而作。如彼飞虫，时亦弋获。既之阴女，反予来赫。
民之罔极，职凉善背。为民不利，如云不克。民之回遹，职竞用力。
民之未戾，职盗为寇。凉曰不可，覆背善詈。虽曰匪予，既作尔歌！
",佚名,https://song.gushiwen.cn/song//73391a3fc89a.mp3
东门之墠,"东门之墠，茹藘在阪。其室则迩，其人甚远。
东门之栗，有践家室。岂不尔思？子不我即！
",佚名,https://song.gushiwen.cn/song//f30f9f604cd9.mp3
浪淘沙令·帘外雨潺潺,"
帘外雨潺潺，春意阑珊。罗衾不耐五更寒。梦里不知身是客，一晌贪欢。
独自莫凭栏，无限江山。别时容易见时难。流水落花春去也，天上人间。

",李煜,https://song.gushiwen.cn/song/chenlang/07be0fb0e7a4.mp3
风雨,"风雨凄凄，鸡鸣喈喈。既见君子，云胡不夷。
风雨潇潇，鸡鸣胶胶。既见君子，云胡不瘳。
风雨如晦，鸡鸣不已。既见君子，云胡不喜。
",佚名,https://song.gushiwen.cn/song/make/ef5d59cd84c7.mp3
清平乐·别来春半,"
别来春半，触目柔肠断。砌下落梅如雪乱，拂了一身还满。(柔肠断 一作：愁肠断)
雁来音信无凭，路遥归梦难成。离恨恰如春草，更行更远还生。

",李煜,https://song.gushiwen.cn/song/chenlang/825b9a76cf06.mp3
蓼萧,"蓼彼萧斯，零露湑兮。既见君子，我心写兮。燕笑语兮，是以有誉处兮。
蓼彼萧斯，零露瀼瀼。既见君子，为龙为光。其德不爽，寿考不忘。
蓼彼萧斯，零露泥泥。既见君子，孔燕岂弟。宜兄宜弟，令德寿岂。
蓼彼萧斯，零露浓浓。既见君子，鞗革忡忡。和鸾雍雍，万福攸同。
",佚名,https://song.gushiwen.cn/song//f3e71bf98f51.mp3
湛露,"湛湛露斯，匪阳不晞。厌厌夜饮，不醉无归。
湛湛露斯，在彼丰草。厌厌夜饮，在宗载考。
湛湛露斯，在彼杞棘。显允君子，莫不令德。
其桐其椅，其实离离。岂弟君子，莫不令仪。
",佚名,https://song.gushiwen.cn/song//d6fa6d8fa21e.mp3
云汉,"倬彼云汉，昭回于天。王曰：於乎！何辜今之人？天降丧乱，饥馑荐臻。靡神不举，靡爱斯牲。圭壁既卒，宁莫我听？
旱既大甚，蕴隆虫虫。不殄禋祀，自郊徂宫。上下奠瘗，靡神不宗。后稷不克，上帝不临。耗斁下土，宁丁我梗。
旱既大甚，则不可推。兢兢业业，如霆如雷。周余黎民，靡有孑遗。昊天上帝，则不我遗。胡不相畏？先祖于摧。
旱既大甚，则不可沮。赫赫炎炎，云我无所。大命近止，靡瞻靡顾。群公先正，则不我助。父母先祖，胡宁忍予？
旱既大甚，涤涤山川。旱魃为虐，如惔如焚。我心惮暑，忧心如熏。群公先正，则不我闻。昊天上帝，宁俾我遯？
旱既大甚，黾勉畏去。胡宁瘨我以旱？憯不知其故。祈年孔夙，方社不莫。昊天上帝，则不我虞。敬恭明神，宜无悔怒。
旱既大甚，散无友纪。鞫哉庶正，疚哉冢宰。趣马师氏，膳夫左右。靡人不周。无不能止，瞻昂昊天，云如何里！
瞻昂昊天，有嘒其星。大夫君子，昭假无赢。大命近止，无弃尔成。何求为我。以戾庶正。瞻昂昊天，曷惠其宁？
",佚名,https://song.gushiwen.cn/song//6470ed918755.mp3
捣练子令·深院静,"
深院静，小庭空，断续寒砧断续风。
无奈夜长人不寐，数声和月到帘栊。

",李煜,https://song.gushiwen.cn/song/chenlang/379174bb210c.mp3
彤弓,"彤弓弨兮，受言藏之。我有嘉宾，中心贶之。钟鼓既设，一朝飨之。
彤弓弨兮，受言载之。我有嘉宾，中心喜之。钟鼓既设，一朝右之。
彤弓弨兮，受言櫜之。我有嘉宾，中心好之。钟鼓既设，一朝酬之。
",佚名,https://song.gushiwen.cn/song//eef5a0a49dff.mp3
子衿,"青青子衿，悠悠我心。纵我不往，子宁不嗣音？
青青子佩，悠悠我思。纵我不往，子宁不来？
挑兮达兮，在城阙兮。一日不见，如三月兮！
",佚名,https://song.gushiwen.cn/song/make/cfe0289eb931.mp3
崧高,"崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。
亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。
王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。
申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。
王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。
申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。
申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。
申伯之德，柔惠且直。揉此万邦，闻于四国。吉甫作诵，其诗孔硕。其风肆好，以赠申伯。
",佚名,https://song.gushiwen.cn/song//448dfda7d42e.mp3
破阵子·四十年来家国,"
四十年来家国，三千里地山河。凤阁龙楼连霄汉，玉树琼枝作烟萝，几曾识干戈？
一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。

",李煜,https://song.gushiwen.cn/song/chenlang/fb376e0150f1.mp3
烝民,"天生烝民，有物有则。民之秉彝，好是懿德。天监有周，昭假于下。保兹天子，生仲山甫。
仲山甫之德，柔嘉维则。令仪令色，小心翼翼。古训是式，威仪是力。天子是若，明命使赋。
王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。
肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。
人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。
人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。
仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。
四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。 
",佚名,https://song.gushiwen.cn/song//f1c5704a149e.mp3
临江仙·饮散离亭西去,"
饮散离亭西去，浮生长恨飘蓬。回头烟柳渐重重。淡云孤雁远，寒日暮天红。
今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。

",徐昌图,https://song.gushiwen.cn/song/chenlang/0e6eadb8c571.mp3
扬之水,"扬之水，不流束楚。终鲜兄弟，维予与女。无信人之言，人实诳女。
扬之水，不流束薪。终鲜兄弟，维予二人。无信人之言，人实不信。
",佚名,https://song.gushiwen.cn/song//b61210dbac52.mp3
韩奕,"奕奕梁山，维禹甸之，有倬其道。韩侯受命，王亲命之：缵戎祖考，无废朕命。夙夜匪解，虔共尔位，朕命不易。榦不庭方，以佐戎辟。
四牡奕奕，孔脩且张。韩侯入觐，以其介圭，入觐于王。王锡韩侯，淑旂绥章，簟茀错衡，玄衮赤舄，钩膺镂鍚，鞹鞃浅幭，鞗革金厄。
韩侯出祖，出宿于屠。显父饯之，清酒百壶。其肴维何？炰鳖鲜鱼。其蔌维何？维笋及蒲。其赠维何？乘马路车。笾豆有且。侯氏燕胥。
韩侯取妻，汾王之甥，蹶父之子。韩侯迎止，于蹶之里。百两彭彭，八鸾锵锵，不显其光。诸娣从之，祁祁如云。韩侯顾之，烂其盈门。
蹶父孔武，靡国不到。为韩姞相攸，莫如韩乐。孔乐韩土，川泽訏訏，鲂鱮甫甫，麀鹿噳噳，有熊有罴，有猫有虎。庆既令居，韩姞燕誉。
溥彼韩城，燕师所完。以先祖受命，因时百蛮。王锡韩侯，其追其貊。奄受北国，因以其伯。实墉实壑，实亩实藉。献其貔皮，赤豹黄罴。
",佚名,https://song.gushiwen.cn/song//41ded4181fa3.mp3
出其东门,"出其东门，有女如云。虽则如云，匪我思存。缟衣綦巾，聊乐我员。
出其闉闍，有女如荼。虽则如荼，匪我思且。缟衣茹藘，聊可与娱。
",佚名,https://song.gushiwen.cn/song/lizhiyi/1a59bde5d00c.mp3
菩萨蛮·枕前发尽千般愿,"
枕前发尽千般愿，要休且待青山烂。水面上秤锤浮，直待黄河彻底枯。
白日参辰现，北斗回南面。休即未能休，且待三更见日头。

",佚名,https://song.gushiwen.cn/song/chenlang/5b3ea1512f82.mp3
江汉,"江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。
江汉汤汤，武夫洸洸。经营四方，告成于王。四方既平，王国庶定。时靡有争，王心载宁。
江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。
王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。
釐尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！
虎拜稽首，对扬王休。作召公考：天子万寿！明明天子，令闻不已，矢其文德，洽此四国。
",佚名,https://song.gushiwen.cn/song//31e7a80287f6.mp3
菁菁者莪,"菁菁者莪，在彼中阿。既见君子，乐且有仪。
菁菁者莪，在彼中沚。既见君子，我心则喜。
菁菁者莪，在彼中陵。既见君子，锡我百朋。
泛泛杨舟，载沉载浮。既见君子，我心则休。
",佚名,https://song.gushiwen.cn/song//b84b89f600e2.mp3
野有蔓草,"
野有蔓草，零露漙兮。有美一人，清扬婉兮。邂逅相遇，适我愿兮。
野有蔓草，零露瀼瀼。有美一人，婉如清扬。邂逅相遇，与子偕臧。

",佚名,https://song.gushiwen.cn/song/make/2a64f9ecb3f9.mp3
鹊踏枝·叵耐灵鹊多谩语,"
叵耐灵鹊多谩语，送喜何曾有凭据？几度飞来活捉取，锁上金笼休共语。
比拟好心来送喜，谁知锁我在金笼里。欲他征夫早归来，腾身却放我向青云里。

",佚名,https://song.gushiwen.cn/song/chenlang/e3f70c2277aa.mp3
六月,"六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。
比物四骊，闲之维则。维此六月，既成我服。我服既成，于三十里。王于出征，以佐天子。
四牡修广，其大有颙。薄伐玁狁，以奏肤公。有严有翼，共武之服。共武之服，以定王国。
玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。
戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。
吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。
",佚名,https://song.gushiwen.cn/song//04cc91fd3af5.mp3
常武,"赫赫明明。王命卿士，南仲大祖，大师皇父。整我六师，以脩我戎。既敬既戒，惠此南国。
王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。
赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。
王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。
王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。
王犹允塞，徐方既来。徐方既同，天子之功。四方既平，徐方来庭。徐方不回，王曰还归。
",佚名,https://song.gushiwen.cn/song//904f2474ed3a.mp3
溱洧,"溱与洧，方涣涣兮。士与女，方秉蕳兮。女曰观乎？士曰既且，且往观乎！洧之外，洵訏且乐。维士与女，伊其相谑，赠之以勺药。
溱与洧，浏其清矣。士与女，殷其盈矣。女曰观乎？士曰既且，且往观乎！洧之外，洵訏且乐。维士与女，伊其将谑，赠之以勺药。
",佚名,https://song.gushiwen.cn/song//d0ac54268f99.mp3
浣溪沙·五两竿头风欲平,"
五两竿头风欲平，长风举棹觉船轻。柔橹不施停却棹，是船行。
满眼风波多闪灼，看山恰似走来迎。仔细看山山不动，是船行。

",佚名,https://song.gushiwen.cn/song/chenlang/87291af36ee3.mp3
采芑,"薄言采芑，于彼新田，呈此菑亩。方叔涖止，其车三千。师干之试，方叔率止。乘其四骐，四骐翼翼。路车有奭，簟茀鱼服，钩膺鞗革。
薄言采芑，于彼新田，于此中乡。方叔涖止，其车三千。旂旐央央，方叔率止。约軧错衡，八鸾玱玱。服其命服，朱芾斯皇，有玱葱珩。
鴥彼飞隼，其飞戾天，亦集爰止。方叔涖止，其车三千。师干之试，方叔率止。钲人伐鼓，陈师鞠旅。显允方叔，伐鼓渊渊，振旅阗阗。
蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，啴啴焞焞，如霆如雷。显允方叔，征伐玁狁，蛮荆来威。
",佚名,https://song.gushiwen.cn/song//870f6a220c58.mp3
鸡鸣,"鸡既鸣矣，朝既盈矣。匪鸡则鸣，苍蝇之声。
东方明矣，朝既昌矣。匪东方则明，月出之光。
虫飞薨薨，甘与子同梦。会且归矣，无庶予子憎。
",佚名,https://song.gushiwen.cn/song//a9acb0c48ea5.mp3
瞻卬,"瞻卬昊天，则不我惠？孔填不宁，降此大厉。邦靡有定，士民其瘵。蟊贼蟊疾，靡有夷届。罪罟不收，靡有夷瘳！
人有土田，女反有之。人有民人，女覆夺之。此宜无罪，女反收之。彼宜有罪，女覆说之。
哲夫成城，哲妇倾城。懿厥哲妇，为枭为鸱。妇有长舌，维厉之阶！乱匪降自天，生自妇人。匪教匪诲，时维妇寺。
鞫人忮忒，谮始竟背。岂曰不极，伊胡为慝？如贾三倍，君子是识。妇无公事，休其蚕织。
天何以刺？何神不富？舍尔介狄，维予胥忌。不吊不祥，威仪不类。人之云亡，邦国殄瘁！
天之降罔，维其优矣。人之云亡，心之忧矣。天之降罔，维其几矣。人之云亡，心之悲矣！
觱沸槛泉，维其深矣。心之忧矣，宁自今矣？不自我先，不自我后。藐藐昊天，无不可巩。无忝皇祖，式救尔后。
",佚名,https://song.gushiwen.cn/song//050162fad1ae.mp3
望江南·天上月,"
天上月，遥望似一团银。夜久更阑风渐紧。与奴吹散月边云。照见负心人。

",佚名,https://song.gushiwen.cn/song/chenlang/c80d7a366514.mp3
还,"子之还兮，遭我乎峱之间兮。并驱从两肩兮，揖我谓我儇兮。
子之茂兮，遭我乎峱之道兮。并驱从两牡兮，揖我谓我好兮。
子之昌兮，遭我乎峱之阳兮。并驱从两狼兮，揖我谓我臧兮。
",佚名,https://song.gushiwen.cn/song//9b951e502a99.mp3
车攻,"我车既攻，我马既同。四牡庞庞，驾言徂东。
田车既好，四牡孔阜。东有甫草，驾言行狩。
之子于苗，选徒嚣嚣。建旐设旄，搏兽于敖。
驾彼四牡，四牡奕奕。赤芾金舄，会同有绎。
决拾既佽，弓矢既调。射夫既同，助我举柴。
四黄既驾，两骖不猗。不失其驰，舍矢如破。
萧萧马鸣，悠悠旆旌。徒御不惊，大庖不盈。
之子于征，有闻无声。允矣君子，展也大成。
",佚名,https://song.gushiwen.cn/song//3c13a04420f3.mp3
点绛唇·感兴,"
雨恨云愁，江南依旧称佳丽。水村渔市，一缕孤烟细。
天际征鸿，遥认行如缀。平生事，此时凝睇，谁会凭栏意。(栏 通：阑)

",王禹偁,https://song.gushiwen.cn/song/chenlang/e997157ee4aa.mp3
召旻,"旻天疾威，天笃降丧。瘨我饥馑，民卒流亡。我居圉卒荒。
天降罪罟，蟊贼内讧。昏椓靡共，溃溃回遹，实靖夷我邦。
皋皋訿訿，曾不知其玷。兢兢业业，孔填不宁，我位孔贬。
如彼岁旱，草不溃茂，如彼栖苴。我相此邦，无不溃止。
维昔之富不如时，维今之疚不如兹。彼疏斯粺，胡不自替？职兄斯引。
池之竭矣，不云自频。泉之竭矣，不云自中。溥斯害矣，职兄斯弘，不烖我躬。
昔先王受命，有如召公，日辟国百里，今也日蹙国百里。於乎哀哉！维今之人，不尚有旧！
",佚名,https://song.gushiwen.cn/song//a2bab6af4cac.mp3
著,"
俟我于著乎而，充耳以素乎而，尚之以琼华乎而。
俟我于庭乎而，充耳以青乎而，尚之以琼莹乎而。
俟我于堂乎而，充耳以黄乎而，尚之以琼英乎而。

",佚名,https://song.gushiwen.cn/song//96a90bd889b6.mp3
吉日,"吉日维戊，既伯既祷。田车既好，四牡孔阜。升彼大阜，从其群丑。
吉日庚午，既差我马。兽之所同，麀鹿麌麌。漆沮之从，天子之所。
瞻彼中原，其祁孔有。儦儦俟俟，或群或友。悉率左右，以燕天子。
既张我弓，既挟我矢。发彼小豝，殪此大兕。以御宾客，且以酌醴。
",佚名,https://song.gushiwen.cn/song//3f894538d1e2.mp3
酒泉子·长忆观潮,"
长忆观潮，满郭人争江上望。来疑沧海尽成空，万面鼓声中。 
弄潮儿向涛头立，手把红旗旗不湿。别来几向梦中看，梦觉尚心寒。

",潘阆,https://song.gushiwen.cn/song/chenlang/6e55d24e931e.mp3
清庙,"
於穆清庙，肃雍显相。
济济多士，秉文之德。
对越在天，骏奔走在庙。
不显不承，无射于人斯！

",佚名,https://song.gushiwen.cn/song//3b27d3d20935.mp3
东方之日,"东方之日兮，彼姝者子，在我室兮。在我室兮，履我即兮。
东方之月兮，彼姝者子，在我闼兮。在我闼兮，履我发兮。
",佚名,https://song.gushiwen.cn/song//594fc9b04ce2.mp3
长相思·吴山青,"
吴山青，越山青，两岸青山相送迎，谁知离别情？(谁知离别情 一作：争忍有离情)
君泪盈，妾泪盈，罗带同心结未成，江边潮已平。(江边 一作：江头)

",林逋,https://song.gushiwen.cn/song/chenlang/f2da3d53a0ea.mp3
东方未明,"
东方未明，颠倒衣裳。颠之倒之，自公召之。
东方未晞，颠倒裳衣。倒之颠之，自公令之。
折柳樊圃，狂夫瞿瞿。不能辰夜，不夙则莫。

",佚名,https://song.gushiwen.cn/song//d0d12bc93a00.mp3
鸿雁,"鸿雁于飞，肃肃其羽。之子于征，劬劳于野。爰及矜人，哀此鳏寡。
鸿雁于飞，集于中泽。之子于垣，百堵皆作。虽则劬劳，其究安宅？
鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。
",佚名,https://song.gushiwen.cn/song//29e8292e57f2.mp3
维天之命,"
维天之命，於穆不已。
于乎不显，文王之德之纯。
假以溢我，我其收之。
骏惠我文王，曾孙笃之。

",佚名,https://song.gushiwen.cn/song//4d633c6049e0.mp3
踏莎行·春暮,"
春色将阑，莺声渐老，红英落尽青梅小。画堂人静雨蒙蒙，屏山半掩余香袅。
密约沉沉，离情杳杳，菱花尘满慵将照。倚楼无语欲销魂，长空黯淡连芳草。

",寇准,https://song.gushiwen.cn/song/chenlang/f2b8742f7651.mp3
南山,"
南山崔崔，雄狐绥绥。鲁道有荡，齐子由归。既曰归止，曷又怀止？
葛屦五两，冠緌双止。鲁道有荡，齐子庸止。既曰庸止，曷又从止？
蓺麻如之何？衡从其亩。取妻如之何？必告父母。既曰告止，曷又鞫止？
析薪如之何？匪斧不克。取妻如之何？匪媒不得。既曰得止，曷又极止？

",佚名,https://song.gushiwen.cn/song//3c969a3dfc0e.mp3
维清,"
维清缉熙，文王之典。肇禋，迄用有成，维周之祯。

",佚名,https://song.gushiwen.cn/song//896660f02234.mp3
庭燎,"夜如何其？夜未央，庭燎之光。君子至止，鸾声将将。
夜如何其？夜未艾，庭燎晣晣。君子至止，鸾声哕哕。
夜如何其？夜乡晨，庭燎有辉。君子至止，言观其旂。
",佚名,https://song.gushiwen.cn/song//6f4669490083.mp3
甫田,"
无田甫田，维莠骄骄。无思远人，劳心忉忉。
无田甫田，维莠桀桀。无思远人，劳心怛怛。
婉兮娈兮。总角丱兮。未几见兮，突而弁兮！

",佚名,https://song.gushiwen.cn/song//56d4d0043578.mp3
苏幕遮·怀旧,"
碧云天，黄叶地，秋色连波，波上寒烟翠。山映斜阳天接水，芳草无情，更在斜阳外。
黯乡魂，追旅思，夜夜除非，好梦留人睡。明月楼高休独倚，酒入愁肠，化作相思泪。(留人睡 一作：留人醉)

",范仲淹,https://song.gushiwen.cn/song/chenlang/0bfac067dd8e.mp3
烈文,"
烈文辟公，锡兹祉福。惠我无疆，子孙保之。无封靡于尔邦，维王其崇之。
念兹戎功，继序其皇之。无竞维人，四方其训之。不显维德，百辟其刑之。於乎，前王不忘！

",佚名,https://song.gushiwen.cn/song//e8d9c8a45ba7.mp3
沔水,"沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？
沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。
鴥彼飞隼，率彼中陵。民之讹言，宁莫之惩？我友敬矣，谗言其兴。
",佚名,https://song.gushiwen.cn/song//65cd9d945f42.mp3
卢令,"
卢令令，其人美且仁。
卢重环，其人美且鬈。
卢重鋂，其人美且偲。

",佚名,https://song.gushiwen.cn/song//9070254d4c47.mp3
鹤鸣,"鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。它山之石，可以为错。
鹤鸣于九皋，声闻于天。鱼在于渚，或潜在渊。乐彼之园，爰有树檀，其下维榖。它山之石，可以攻玉。
",佚名,https://song.gushiwen.cn/song//5d3d7a12f258.mp3
渔家傲·秋思,"
塞下秋来风景异，衡阳雁去无留意。四面边声连角起，千嶂里，长烟落日孤城闭。
浊酒一杯家万里，燕然未勒归无计。羌管悠悠霜满地，人不寐，将军白发征夫泪。

",范仲淹,https://song.gushiwen.cn/song/jiangweiwei/76a124fc2fb8.mp3
天作,"天作高山，大王荒之。彼作矣，文王康之。彼徂矣，岐有夷之行。子孙保之。
",佚名,https://song.gushiwen.cn/song//f6f379602397.mp3
敝笱,"
敝笱在梁，其鱼鲂鳏。齐子归止，其从如云。
敝笱在梁，其鱼鲂鱮。齐子归止，其从如雨。
敝笱在梁，其鱼唯唯。齐子归止，其从如水。

",佚名,https://song.gushiwen.cn/song//155c8afc446f.mp3
祈父,"
祈父，予王之爪牙。胡转予于恤，靡所止居？
祈父，予王之爪士。胡转予于恤，靡所厎止？
祈父，亶不聪。胡转予于恤？有母之尸饔。

",佚名,https://song.gushiwen.cn/song//3f6243e9dfb7.mp3
蝶恋花·伫倚危楼风细细,"
伫倚危楼风细细，望极春愁，黯黯生天际。草色烟光残照里，无言谁会凭阑意。(阑 通 栏)
拟把疏狂图一醉，对酒当歌，强乐还无味。衣带渐宽终不悔，为伊消得人憔悴。

",柳永,https://song.gushiwen.cn/song/chenlang/3264b4f8f750.mp3
昊天有成命,"昊天有成命，二后受之。成王不敢康，夙夜基命宥密。於缉熙！单厥心，肆其靖之。
",佚名,https://song.gushiwen.cn/song//ac1fc25c576a.mp3
载驱,"载驱薄薄，簟茀朱鞹。鲁道有荡，齐子发夕。
四骊济济，垂辔沵沵。鲁道有荡，齐子岂弟。
汶水汤汤，行人彭彭。鲁道有荡，齐子翱翔。
汶水滔滔，行人儦儦。鲁道有荡，齐子游遨。
",佚名,https://song.gushiwen.cn/song//7164c08b5c93.mp3
定风波·自春来,"
自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。
早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我。免使年少，光阴虚过。

",柳永,https://song.gushiwen.cn/song/chenlang/37afbc0eb0b6.mp3
我将,"我将我享，维羊维牛，维天其右之。仪式刑文王之典，日靖四方。伊嘏文王，既右飨之。我其夙夜，畏天之威，于时保之。
",佚名,https://song.gushiwen.cn/song//d1c9e72eb7c4.mp3
白驹,"皎皎白驹，食我场苗。絷之维之，以永今朝。所谓伊人，于焉逍遥？
皎皎白驹，食我场藿。絷之维之，以永今夕。所谓伊人，于焉嘉客？
皎皎白驹，贲然来思。尔公尔侯，逸豫无期？慎尔优游，勉尔遁思。
皎皎白驹，在彼空谷。生刍一束，其人如玉。毋金玉尔音，而有遐心。
",佚名,https://song.gushiwen.cn/song//6c063fd49dcc.mp3
猗嗟,"猗嗟昌兮，颀而长兮。抑若扬兮，美目扬兮。巧趋跄兮，射则臧兮。
猗嗟名兮，美目清兮。仪既成兮，终日射侯。不出正兮，展我甥兮。
猗嗟娈兮，清扬婉兮。舞则选兮，射则贯兮。四矢反兮，以御乱兮。
",佚名,https://song.gushiwen.cn/song//91420c67ae60.mp3
雨霖铃·寒蝉凄切,"
寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。
多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？(好景 一作：美景)

",柳永,https://song.gushiwen.cn/song/chenlang/4d795944b856.mp3
葛屦,"
纠纠葛屦，可以履霜？掺掺女手，可以缝裳？要之襋之，好人服之。
好人提提，宛然左辟，佩其象揥。维是褊心，是以为刺。

",佚名,https://song.gushiwen.cn/song//bacf3909e1b8.mp3
时迈,"时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。
明昭有周，式序在位。载戢干戈，载橐弓矢。我求懿德，肆于时夏，允王保之。
",佚名,https://song.gushiwen.cn/song//316a0e7b64b1.mp3
黄鸟,"黄鸟黄鸟，无集于穀，无啄我粟。此邦之人，不我肯穀。言旋言归，复我邦族。
黄鸟黄鸟，无集于桑，无啄我粱。此邦之人，不可与明。言旋言归，复我诸兄。
黄鸟黄鸟，无集于栩，无啄我黍。此邦之人，不可与处。言旋言归，复我诸父。
",佚名,https://song.gushiwen.cn/song//e8faa0839bbe.mp3
望海潮·东南形胜,"东南形胜，三吴都会，钱塘自古繁华。烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。
重湖叠巘清嘉，有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙，乘醉听箫鼓，吟赏烟霞。异日图将好景，归去凤池夸。
",柳永,https://song.gushiwen.cn/song/chenlang/a52ca0ee5a22.mp3
汾沮洳,"
彼汾沮洳，言采其莫。彼其之子，美无度。美无度，殊异乎公路。
彼汾一方，言采其桑。彼其之子，美如英。美如英，殊异乎公行。
彼汾一曲，言采其藚。彼其之子，美如玉。美如玉，殊异乎公族。

",佚名,https://song.gushiwen.cn/song//cf6b2a2c15ed.mp3
我行其野,"我行其野，蔽芾其樗。婚姻之故，言就尔居。尔不我畜，复我邦家。
我行其野，言采其蓫。婚姻之故，言就尔宿。尔不我畜，言归斯复。
我行其野，言采其葍。不思旧姻，求尔新特。成不以富，亦祗以异。
",佚名,https://song.gushiwen.cn/song//92b767dd09e6.mp3
执竞,"执竞武王，无竞维烈。不显成康，上帝是皇。自彼成康，奄有四方，斤斤其明。
钟鼓喤喤，磬莞将将，降福穰穰。降福简简，威仪反反。既醉既饱，福禄来反。
",佚名,https://song.gushiwen.cn/song//5ff20a3d86a4.mp3
迷仙引·才过笄年,"
才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。 
已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。

",柳永,https://song.gushiwen.cn/song/chenlang/7275a2e7b860.mp3
园有桃,"
园有桃，其实之肴。心之忧矣，我歌且谣。不知我者，谓我士也骄。彼人是哉，子曰何其？心之忧矣，其谁知之？其谁知之，盖亦勿思！
园有棘，其实之食。心之忧矣，聊以行国。不知我者，谓我士也罔极。彼人是哉，子曰何其？心之忧矣，其谁知之？其谁知之，盖亦勿思！

",佚名,https://song.gushiwen.cn/song//0ecc8aef61f5.mp3
斯干,"
秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。
似续妣祖，筑室百堵，西南其户。爰居爰处，爰笑爰语。
约之阁阁，椓之橐橐。风雨攸除，鸟鼠攸去，君子攸芋。
如跂斯翼，如矢斯棘，如鸟斯革，如翚斯飞，君子攸跻。
殖殖其庭，有觉其楹。哙哙其正，哕哕其冥。君子攸宁。
下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。
大人占之：维熊维罴，男子之祥；维虺维蛇，女子之祥。
乃生男子，载寝之床。载衣之裳，载弄之璋。其泣喤喤，朱芾斯皇，室家君王。
乃生女子，载寝之地。载衣之裼，载弄之瓦。无非无仪，唯酒食是议，无父母诒罹。

",佚名,https://song.gushiwen.cn/song//15a6e1f7b84a.mp3
思文,"思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。
",佚名,https://song.gushiwen.cn/song//1c9ff81414ba.mp3
陟岵,"
陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！
陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！
陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！

",佚名,https://song.gushiwen.cn/song//6ed686e89556.mp3
八声甘州·对潇潇暮雨洒江天,"对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。(凄紧 一作：凄惨) 
不忍登高临远，望故乡渺邈，归思难收。叹年来踪迹，何事苦淹留。想佳人妆楼颙望，误几回、天际识归舟。争知我，倚阑杆处，正恁凝愁！(阑 一作：栏) 
",柳永,https://song.gushiwen.cn/song/chenlang/b087946a7ba7.mp3
无羊,"谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。
或降于阿，或饮于池，或寝或讹。尔牧来思，何蓑何笠，或负其餱。三十维物，尔牲则具。
尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。
牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。
",佚名,https://song.gushiwen.cn/song//849bb5204999.mp3
臣工,"嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？於皇来牟，将受厥明。明昭上帝，迄用康年。命我众人：庤乃钱镈，奄观铚艾。
",佚名,https://song.gushiwen.cn/song//752f7c0de197.mp3
十亩之间,"十亩之间兮，桑者闲闲兮，行与子还兮。
十亩之外兮，桑者泄泄兮，行与子逝兮。
",佚名,https://song.gushiwen.cn/song//10c5983a856c.mp3
安公子·远岸收残雨,"
远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。
游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。

",柳永,https://song.gushiwen.cn/song/chenlang/0ed19f210309.mp3
节南山,"节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！
节彼南山，有实其猗。赫赫师尹，不平谓何。天方荐瘥，丧乱弘多。民言无嘉，憯莫惩嗟。
尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。
弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。
昊天不佣，降此鞠訩。昊天不惠，降此大戾。君子如届，俾民心阕。君子如夷，恶怒是违。
不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。
驾彼四牡，四牡项领。我瞻四方，蹙蹙靡所骋。
方茂尔恶，相尔矛矣。既夷既怿，如相酬矣。
昊天不平，我王不宁。不惩其心，覆怨其正。
家父作诵，以究王訩。式讹尔心，以畜万邦。
",佚名,https://song.gushiwen.cn/song//0c7dfab7d38c.mp3
噫嘻,"噫嘻成王，既昭假尔。
率时农夫，播厥百谷。
骏发尔私，终三十里。
亦服尔耕，十千维耦。
",佚名,https://song.gushiwen.cn/song//3ed576d57a43.mp3
伐檀,"坎坎伐檀兮，置之河之干兮。河水清且涟猗。不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！
坎坎伐辐兮，置之河之侧兮。河水清且直猗。不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！
坎坎伐轮兮，置之河之漘兮。河水清且沦猗。不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！
",佚名,https://song.gushiwen.cn/song//ac847f034730.mp3
鹤冲天·黄金榜上,"
黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。
烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！

",柳永,https://song.gushiwen.cn/song/chenlang/eb57c722b515.mp3
正月,"正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。
父母生我，胡俾我瘉？不自我先，不自我后。好言自口，莠言自口。忧心愈愈，是以有侮。
忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？
瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？
谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！
谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？
瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。
心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！
终其永怀，又窘阴雨。其车既载，乃弃尔辅。载输尔载，将伯助予！
无弃尔辅，员于尔辐。屡顾尔仆，不输尔载。终逾绝险，曾是不意。
鱼在于沼，亦匪克乐。潜虽伏矣，亦孔之炤。忧心惨惨，念国之为虐！
彼有旨酒，又有嘉肴。洽比其邻，婚姻孔云。念我独兮，忧心殷殷。
佌佌彼有屋，蔌蔌方有谷。民今之无禄，天夭是椓。哿矣富人，哀此惸独。
",佚名,https://song.gushiwen.cn/song//efb5ae1c26d5.mp3
振鹭,"振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。
",佚名,https://song.gushiwen.cn/song//a9ccb1a3e8be.mp3
硕鼠,"硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。
硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。
硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？(女 通 汝)
",佚名,https://song.gushiwen.cn/song/make/1cc4f4d60a66.mp3
天仙子·水调数声持酒听,"时为嘉禾小倅，以病眠，不赴府会。
水调数声持酒听，午醉醒来愁未醒。送春春去几时回？临晚镜，伤流景，往事后期空记省。
沙上并禽池上暝，云破月来花弄影。重重帘幕密遮灯，风不定，人初静，明日落红应满径。
",张先,https://song.gushiwen.cn/song/chenlang/16f02efc5087.mp3
十月之交,"十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。
日月告凶，不用其行。四国无政，不用其良。彼月而食，则维其常；此日而食，于何不臧。
烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡憯莫惩？
皇父卿士，番维司徒。家伯维宰，仲允膳夫。棸子内史，蹶维趣马。楀维师氏，醘妻煽方处。
抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。
皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。
黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。
悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。
",佚名,https://song.gushiwen.cn/song//34a3367bb389.mp3
丰年,"丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。
",佚名,https://song.gushiwen.cn/song//8b73976b362c.mp3
蟋蟀,"蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。
蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。
蟋蟀在堂，役车其休。今我不乐，日月其慆。无已大康，职思其忧。好乐无荒，良士休休。
",佚名,https://song.gushiwen.cn/song//6932e2ed659f.mp3
千秋岁·数声鶗鴂,"
数声鶗鴂，又报芳菲歇。惜春更把残红折。雨轻风色暴，梅子青时节。永丰柳，无人尽日飞花雪。(飞花雪 一作：花飞雪)
莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。(凝残月 一作：孤灯灭)

",张先,https://song.gushiwen.cn/song/chenlang/7a26145edb34.mp3
有瞽,"有瞽有瞽，在周之庭。设业设虡，崇牙树羽。应田县鼓，鞉磬柷圉。既备乃奏，箫管备举。喤喤厥声，肃雍和鸣，先祖是听。我客戾止，永观厥成。
",佚名,https://song.gushiwen.cn/song//0d040a549dd7.mp3
雨无正,"浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。
周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。
如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？
戎成不退，饥成不遂。曾我暬御，憯憯日瘁。凡百君子，莫肯用讯。听言则答，谮言则退。
哀哉不能言，匪舌是出，维躬是瘁。哿矣能言，巧言如流，俾躬处休！
维曰予仕，孔棘且殆。云不何使，得罪于天子；亦云可使，怨及朋友。
谓尔迁于王都。曰予未有室家。鼠思泣血，无言不疾。昔尔出居，谁从作尔室？
",佚名,https://song.gushiwen.cn/song//968bdd006bf8.mp3
山有枢,"山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。
山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。
山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。
",佚名,https://song.gushiwen.cn/song//0f426dac7273.mp3
青门引·春思,"
乍暖还轻冷。风雨晚来方定。庭轩寂寞近清明，残花中酒，又是去年病。 
楼头画角风吹醒。入夜重门静。那堪更被明月，隔墙送过秋千影。

",张先,https://song.gushiwen.cn/song/chenlang/6d9cb1e033ff.mp3
小旻,"旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。
潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。
我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。
哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。
国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。
不敢暴虎，不敢冯河。人知其一，莫知其他。战战兢兢，如临深渊，如履薄冰。
",佚名,https://song.gushiwen.cn/song//00895d3b5603.mp3
潜,"猗与漆沮，潜有多鱼。有鳣有鲔，鲦鲿鰋鲤。以享以祀，以介景福。
",佚名,https://song.gushiwen.cn/song//9c8198d839ef.mp3
扬之水,"扬之水，白石凿凿。素衣朱襮，从子于沃。既见君子，云何不乐？
扬之水，白石皓皓。素衣朱绣，从子于鹄。既见君子，云何其忧？
扬之水，白石粼粼。我闻有命，不敢以告人。
",佚名,https://song.gushiwen.cn/song//257979940cfb.mp3
醉垂鞭·双蝶绣罗裙,"
双蝶绣罗裙。东池宴。初相见。朱粉不深匀。闲花淡淡春。 
细看诸处好。人人道。柳腰身。昨日乱山昏。来时衣上云。

",张先,https://song.gushiwen.cn/song/chenlang/9f74bb64198d.mp3
雝,"有来雝雝，至止肃肃。相维辟公，天子穆穆。於荐广牡，相予肆祀。假哉皇考！绥予孝子。
宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。
",佚名,https://song.gushiwen.cn/song//1c5f0af62cb1.mp3
小宛,"宛彼鸣鸠，翰飞戾天。我心忧伤，念昔先人。明发不寐，有怀二人。
人之齐圣，饮酒温克。彼昏不知，壹醉日富。各敬尔仪，天命不又。
中原有菽，庶民采之。螟蛉有子，蜾蠃负之。教诲尔子，式穀似之。
题彼脊令，载飞载鸣。我日斯迈，而月斯征。夙兴夜寐，毋忝尔所生。
交交桑扈，率场啄粟。哀我填寡，宜岸宜狱。握粟出卜，自何能穀？
温温恭人，如集于木。惴惴小心，如临于谷。战战兢兢，如履薄冰。
",佚名,https://song.gushiwen.cn/song//bfbd889f9231.mp3
椒聊,"椒聊之实，蕃衍盈升。彼其之子，硕大无朋。椒聊且，远条且。
椒聊之实，蕃衍盈匊。彼其之子，硕大且笃。椒聊且，远条且。
",佚名,https://song.gushiwen.cn/song//f303f25fdaee.mp3
浣溪沙·一曲新词酒一杯,"
一曲新词酒一杯，去年天气旧亭台。夕阳西下几时回？
无可奈何花落去，似曾相识燕归来。小园香径独徘徊。

",晏殊,https://song.gushiwen.cn/song/jiangweiwei/eda29e11ff49.mp3
载见,"载见辟王，曰求厥章。龙旂阳阳，和铃央央。鞗革有鸧，休有烈光。率见昭考，以孝以享。以介眉寿，永言保之，思皇多祜。烈文辟公，绥以多福，俾缉熙于纯嘏。
",佚名,https://song.gushiwen.cn/song//b01e1b13c559.mp3
小弁,"弁彼鸴斯，归飞提提。民莫不穀，我独于罹。何辜于天？我罪伊何？心之忧矣，云如之何？
踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。
维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？
菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。
鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？
相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。
君子信谗，如或酬之。君子不惠，不舒究之。伐木掎矣，析薪扡矣。舍彼有罪，予之佗矣。
莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。
",佚名,https://song.gushiwen.cn/song//97d328eedc26.mp3
绸缪,"
绸缪束薪，三星在天。今夕何夕，见此良人？子兮子兮，如此良人何？
绸缪束刍，三星在隅。今夕何夕，见此邂逅？子兮子兮，如此邂逅何？
绸缪束楚，三星在户。今夕何夕，见此粲者？子兮子兮，如此粲者何？

",佚名,https://song.gushiwen.cn/song//525b4bf0c6a7.mp3
浣溪沙·一向年光有限身,"
一向年光有限身，等闲离别易销魂，酒筵歌席莫辞频。
满目山河空念远，落花风雨更伤春，不如怜取眼前人。

",晏殊,https://song.gushiwen.cn/song/make/dccceec50326.mp3
巧言,"悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。
乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。
君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。
奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。
荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。
彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？
",佚名,https://song.gushiwen.cn/song//b448d00fc04b.mp3
有客,"有客有客，亦白其马。有萋有且，敦琢其旅。有客宿宿，有客信信。
言授之絷，以絷其马。薄言追之，左右绥之。既有淫威，降福孔夷。
",佚名,https://song.gushiwen.cn/song//27a2fef94a30.mp3
清平乐·红笺小字,"
红笺小字，说尽平生意。鸿雁在云鱼在水，惆怅此情难寄。 
斜阳独倚西楼，遥山恰对帘钩。人面不知何处，绿波依旧东流。

",晏殊,https://song.gushiwen.cn/song/chenlang/4ad35453c395.mp3
杕杜,"有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？
有杕之杜，其叶菁菁。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？
",佚名,https://song.gushiwen.cn/song//80edae939665.mp3
何人斯,"彼何人斯？其心孔艰。胡逝我梁，不入我门？伊谁云从？维暴之云。
二人从行，谁为此祸？胡逝我梁，不入唁我？始者不如今，云不我可
彼何人斯？胡逝我陈？我闻其声，不见其身。不愧于人？不畏于天？
彼何人斯？其为飘风。胡不自北？胡不自南？胡逝我梁？祗搅我心。
尔之安行，亦不遑舍。尔之亟行，遑脂尔车。壹者之来，云何其盱。
尔还而入，我心易也。还而不入，否难知也。壹者之来，俾我祗也。
伯氏吹埙，仲氏吹篪。及尔如贯，谅不我知，出此三物，以诅尔斯。
为鬼为蜮，则不可得。有靦面目，视人罔极。作此好歌，以极反侧。
",佚名,https://song.gushiwen.cn/song//7c7ec60ed4c5.mp3
武,"於皇武王！无竞维烈。允文文王，克开厥后。嗣武受之，胜殷遏刘，耆定尔功。
",佚名,https://song.gushiwen.cn/song//8b849809138d.mp3
羔裘,"羔裘豹袪，自我人居居。岂无他人？维子之故。
羔裘豹褎，自我人究究。岂无他人？维子之好。
",佚名,https://song.gushiwen.cn/song//ef013ab2a099.mp3
山亭柳·赠歌者,"
家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。 
数年来往咸京道，残杯冷炙漫消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。

",晏殊,https://song.gushiwen.cn/song/chenlang/df09c8f1d7b9.mp3
巷伯,"萋兮斐兮，成是贝锦。彼谮人者，亦已大甚！
哆兮侈兮，成是南箕。彼谮人者，谁适与谋。
缉缉翩翩，谋欲谮人。慎尔言也，谓尔不信。
捷捷幡幡，谋欲谮言。岂不尔受？既其女迁。
骄人好好，劳人草草。苍天苍天，视彼骄人，矜此劳人。
彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！
杨园之道，猗于亩丘。寺人孟子，作为此诗。凡百君子，敬而听之。
",佚名,https://song.gushiwen.cn/song//8a646375ddc5.mp3
蝶恋花·槛菊愁烟兰泣露,"槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。(双飞去 一作：双来去；离恨苦 一作：离别苦)
昨夜西风凋碧树，独上高楼，望尽天涯路。欲寄彩笺兼尺素，山长水阔知何处？
",晏殊,https://song.gushiwen.cn/song/chenlang/902b7c60788a.mp3
闵予小子,"闵予小子，遭家不造，嬛嬛在疚。於乎皇考，永世克孝。念兹皇祖，陟降庭止。维予小子，夙夜敬止。于乎皇王，继序思不忘。
",佚名,https://song.gushiwen.cn/song//7559a279c452.mp3
贺圣朝·留别,"
满斟绿醑留君住。莫匆匆归去。三分春色二分愁，更一分风雨。
花开花谢、都来几许。且高歌休诉。不知来岁牡丹时，再相逢何处。

",叶清臣,https://song.gushiwen.cn/song/chenlang/e8c06d3a532d.mp3
谷风,"习习谷风，维风及雨。将恐将惧，维予与女。将安将乐，女转弃予。
习习谷风，维风及颓。将恐将惧，置予于怀。将安将乐，弃予如遗。
习习谷风，维山崔嵬。无草不死，无木不萎。忘我大德，思我小怨。
",佚名,https://song.gushiwen.cn/song//8539dfce730d.mp3
访落,"访予落止，率时昭考。於乎悠哉，朕未有艾。将予就之，继犹判涣。维予小子，未堪家多难。绍庭上下，陟降厥家。休矣皇考，以保明其身。
",佚名,https://song.gushiwen.cn/song//dd492d69506d.mp3
破阵子·春景,"
燕子来时新社，梨花落后清明。池上碧苔三四点，叶底黄鹂一两声。日长飞絮轻。
巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。

",晏殊,https://song.gushiwen.cn/song/chenlang/fc2335c98c2b.mp3
诉衷情·眉意,"
清晨帘幕卷轻霜。呵手试梅妆。都缘自有离恨，故画作远山长。
思往事，惜流芳。易成伤。拟歌先敛，欲笑还颦，最断人肠。

",欧阳修,https://song.gushiwen.cn/song/chenlang/d7ad474edd32.mp3
蓼莪,"蓼蓼者莪，匪莪伊蒿。哀哀父母，生我劬劳。
蓼蓼者莪，匪莪伊蔚。哀哀父母，生我劳瘁。
瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。
父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！
南山烈烈，飘风发发。民莫不穀，我独何害！南山律律，飘风弗弗。民莫不穀，我独不卒！
",佚名,https://song.gushiwen.cn/song//e5275088809c.mp3
敬之,"敬之敬之，天维显思，命不易哉。无曰高高在上，陟降厥士，日监在兹。维予小子，不聪敬止。日就月将，学有缉熙于光明。佛时仔肩，示我显德行。
",佚名,https://song.gushiwen.cn/song//176a713020df.mp3
离亭燕·一带江山如画,"
一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。
云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。

",张昪,https://song.gushiwen.cn/song/chenlang/c42c8997a059.mp3
踏莎行·候馆梅残,"
候馆梅残，溪桥柳细。草薰风暖摇征辔。离愁渐远渐无穷，迢迢不断如春水。 
寸寸柔肠，盈盈粉泪。楼高莫近危阑倚。平芜尽处是春山，行人更在春山外。

",欧阳修,https://song.gushiwen.cn/song/chenlang/a6ac390bd248.mp3
小毖,"予其惩，而毖后患。莫予荓蜂，自求辛螫。肇允彼桃虫，拚飞维鸟。未堪家多难，予又集于蓼。
",佚名,https://song.gushiwen.cn/song//0293723fac5d.mp3
大东,"有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。
小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。
有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。
东人之子，职劳不来。西人之子，粲粲衣服。舟人之子，熊罴是裘。私人之子，百僚是试。
或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。
虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。
维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。
",佚名,https://song.gushiwen.cn/song//457819eb06f1.mp3
玉楼春·春景,"
东城渐觉风光好，縠皱波纹迎客棹。绿杨烟外晓寒轻，红杏枝头春意闹。
浮生长恨欢娱少，肯爱千金轻一笑。为君持酒劝斜阳，且向花间留晚照。

",宋祁,https://song.gushiwen.cn/song/chenlang/6e5fbd00cfc1.mp3
生查子·元夕,"
去年元夜时，花市灯如昼。
月上柳梢头，人约黄昏后。
今年元夜时，月与灯依旧。
不见去年人，泪湿春衫袖。(湿 一作：满)

",欧阳修,https://song.gushiwen.cn/song/chenlang/c616fab1b377.mp3
四月,"四月维夏，六月徂署。先祖匪人，胡宁忍予？
秋日凄凄，百卉具腓。乱离瘼矣，爰其适归？
冬日烈烈，飘风发发。民莫不穀，我独何害？
山有嘉卉，侯栗侯梅。废为残贼，莫知其尤！
相彼泉水，载清载浊。我日构祸，曷云能穀？
滔滔江汉，南国之纪。尽瘁以仕，宁莫我有？
匪鹑匪鸢，翰飞戾天。匪鳣匪鲔，潜逃于渊。
山有蕨薇，隰有杞桋。君子作歌，维以告哀。
",佚名,https://song.gushiwen.cn/song//8916d5f5131e.mp3
载芟,"
载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，以洽百礼。有飶其香。邦家之光。有椒其馨，胡考之宁。匪且有且，匪今斯今，振古如兹。

",佚名,https://song.gushiwen.cn/song//ac6de809e0b8.mp3
好事近·摇首出红尘,"
摇首出红尘，醒醉更无时节。活计绿蓑青笠，惯披霜冲雪。 
晚来风定钓丝闲，上下是新月。千里水天一色，看孤鸿明灭。

",朱敦儒,https://song.gushiwen.cn/song/chenlang/e8304ec2d842.mp3
蝶恋花·庭院深深深几许,"
庭院深深深几许，杨柳堆烟，帘幕无重数。玉勒雕鞍游冶处，楼高不见章台路。
雨横风狂三月暮，门掩黄昏，无计留春住。泪眼问花花不语，乱红飞过秋千去。

",欧阳修,https://song.gushiwen.cn/song/make/b827b3f18b38.mp3
相见欢·金陵城上西楼,"
金陵城上西楼，倚清秋。万里夕阳垂地大江流。
中原乱，簪缨散，几时收？试倩悲风吹泪过扬州。

",朱敦儒,https://song.gushiwen.cn/song/chenlang/a3d4996007f0.mp3
良耜,"
畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。

",佚名,https://song.gushiwen.cn/song//801266bd322c.mp3
北山,"陟彼北山，言采其杞。偕偕士子，朝夕从事。王事靡盬，忧我父母。
溥天之下，莫非王土；率土之滨，莫非王臣。大夫不均，我从事独贤。
四牡彭彭，王事傍傍。嘉我未老，鲜我方将。旅力方刚，经营四方。
或燕燕居息，或尽瘁事国；或息偃在床，或不已于行。
或不知叫号，或惨惨劬劳；或栖迟偃仰，或王事鞅掌。
或湛乐饮酒，或惨惨畏咎；或出入风议，或靡事不为。
",佚名,https://song.gushiwen.cn/song//ae3e0de45c91.mp3
渔家傲·花底忽闻敲两桨,"
花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。
花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。

",欧阳修,https://song.gushiwen.cn/song/chenlang/ed6574697873.mp3
丝衣,"
丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。

",佚名,https://song.gushiwen.cn/song//ca87770b757f.mp3
鹧鸪天·西都作,"我是清都山水郎，天教分付与疏狂。曾批给雨支风券，累上留云借月章。
诗万首，酒千觞。几曾着眼看侯王？玉楼金阙慵归去，且插梅花醉洛阳。
",朱敦儒,https://song.gushiwen.cn/song/chenlang/bf60e3183d5b.mp3
无将大车,"无将大车，祇自尘兮。无思百忧，祇自疧兮。
无将大车，维尘冥冥。无思百忧，不出于颎。
无将大车，维尘雍兮。无思百忧，祇自重兮。
",佚名,https://song.gushiwen.cn/song//13d559f0f799.mp3
渔家傲·近日门前溪水涨,"
近日门前溪水涨。郎船几度偷相访。船小难开红斗帐。无计向。合欢影里空惆怅。
愿妾身为红菡萏。年年生在秋江上。重愿郎为花底浪。无隔障。随风逐雨长来往。

",欧阳修,https://song.gushiwen.cn/song/chenlang/8658b61e105e.mp3
减字木兰花·题雄州驿,"
朝云横度。辘辘车声如水去。白草黄沙。月照孤村三两家。
飞鸿过也。万结愁肠无昼夜。渐近燕山。回首乡关归路难。

",蒋氏女,https://song.gushiwen.cn/song//958fe8b793c3.mp3
酌,"
於铄王师，遵养时晦。
时纯熙矣，是用大介。
我龙受之，蹻蹻王之造。
载用有嗣，实维尔公允师。

",佚名,https://song.gushiwen.cn/song//6c3896f3c28f.mp3
小明,"明明上天，照临下土。我征徂西，至于艽野。二月初吉，载离寒暑。
心之忧矣，其毒大苦。念彼共人，涕零如雨。岂不怀归？畏此罪罟！
昔我往矣，日月方除。曷云其还？岁聿云莫。念我独兮，我事孔庶。
心之忧矣，惮我不暇。念彼共人，眷眷怀顾！岂不怀归？畏此谴怒。
昔我往矣，日月方奥。曷云其还？政事愈蹙。岁聿云莫，采萧获菽。
心之忧矣，自诒伊戚。念彼共人，兴言出宿。岂不怀归？畏此反覆。
嗟尔君子，无恒安处。靖共尔位，正直是与。神之听之，式穀以女。
嗟尔君子，无恒安息。靖共尔位，好是正直。神之听之，介尔景福。
",佚名,https://song.gushiwen.cn/song//a6bbc4859cc1.mp3
浪淘沙·把酒祝东风,"
把酒祝东风，且共从容。垂杨紫陌洛城东。总是当时携手处，游遍芳丛。
聚散苦匆匆，此恨无穷。今年花胜去年红。可惜明年花更好，知与谁同？

",欧阳修,https://song.gushiwen.cn/song/chenlang/3f09584ea709.mp3
南柯子·山冥云阴重,"山冥云阴重，天寒雨意浓。数枝幽艳湿啼红。莫为惜花惆怅对东风。
蓑笠朝朝出，沟塍处处通。人间辛苦是三农。要得一犁水足望年丰。
",王炎,https://song.gushiwen.cn/song/chenlang/d0a59659b632.mp3
桓,"
绥万邦，屡丰年。天命匪解，桓桓武王。保有厥士，于以四方，克定厥家。於昭于天，皇以间之。

",佚名,https://song.gushiwen.cn/song//804cfb54a51e.mp3
宴山亭·北行见杏花,"裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。（闲院 一作：问院)
凭寄离恨重重，这双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。
",赵佶,https://song.gushiwen.cn/song/chenlang/04642f13ebcb.mp3
鼓钟,"鼓钟将将，淮水汤汤，忧心且伤。淑人君子，怀允不忘。
鼓钟喈喈，淮水湝湝，忧心且悲。淑人君子，其德不回。
鼓钟伐鼛，淮有三洲，忧心且妯。淑人君子，其德不犹。
鼓钟钦钦，鼓瑟鼓琴，笙磬同音。以雅以南，以籥不僭。
",佚名,https://song.gushiwen.cn/song//4246821ad836.mp3
凤箫吟·锁离愁,"
锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。 
消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眼，莫负青春。

",韩缜,https://song.gushiwen.cn/song/chenlang/0e59331716ae.mp3
赉,"
文王既勤止，我应受之。敷时绎思，我徂维求定。时周之命，於绎思。

",佚名,https://song.gushiwen.cn/song//6a87b19e9ea2.mp3
风入松·一春长费买花钱,"
一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。(湖边 一作：花边)
暖风十里丽人天，花压鬓云偏。画船载取春归去，馀情付、湖水湖烟。明日重扶残醉，来寻陌上花钿。

",俞国宝,https://song.gushiwen.cn/song/chenlang/60130ae76f36.mp3
南歌子·天上星河转,"
天上星河转，人间帘幕垂。凉生枕簟泪痕滋。起解罗衣聊问、夜何其。
翠贴莲蓬小，金销藕叶稀。旧时天气旧时衣。只有情怀不似、旧家时。

",李清照,https://song.gushiwen.cn/song//40bcb97bc2ae.mp3
桂枝香·金陵怀古,"登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。(归帆 一作：征帆)
念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。(衰草 一作：芳草)
",王安石,https://song.gushiwen.cn/song/chenlang/17a86f6c536a.mp3
般,"
於皇时周！陟其高山，嶞山乔岳，允犹翕河。敷天之下，裒时之对。时周之命。

",佚名,https://song.gushiwen.cn/song//5bd2b9958059.mp3
柳梢青·岳阳楼,"
袖剑飞吟。洞庭青草，秋水深深。万顷波光，岳阳楼上，一快披襟。
不须携酒登临。问有酒、何人共斟？变尽人间，君山一点，自古如今。

",戴复古,https://song.gushiwen.cn/song//d7fefbfe77d1.mp3
一剪梅·红藕香残玉簟秋,"
红藕香残玉簟秋。轻解罗裳，独上兰舟。云中谁寄锦书来？雁字回时，月满西楼。
花自飘零水自流。一种相思，两处闲愁。此情无计可消除，才下眉头，却上心头。

",李清照,https://song.gushiwen.cn/song/chenlang/b7f6fef5bb0b.mp3
渔家傲·平岸小桥千嶂抱,"
平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。
午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。

",王安石,https://song.gushiwen.cn/song/chenlang/b48a069c7228.mp3
减字木兰花·莎衫筠笠,"
莎衫筠笠，正是村村农务急。绿水千畦，惭愧秧针出得齐。
风斜雨细，麦欲黄时寒又至。馌妇耕夫，画作今年稔岁图。

",卢炳,https://song.gushiwen.cn/song//f8387e41225e.mp3
燕歌行并序,"开元二十六年，客有从元戎出塞而还者，作《燕歌行》以示，适感征戍之事，因而和焉。
汉家烟尘在东北，汉将辞家破残贼。
男儿本自重横行，天子非常赐颜色。
摐金伐鼓下榆关，旌旆逶迤碣石间。
校尉羽书飞瀚海，单于猎火照狼山。
山川萧条极边土，胡骑凭陵杂风雨。
战士军前半死生，美人帐下犹歌舞！
大漠穷秋塞草腓，孤城落日斗兵稀。
身当恩遇常轻敌，力尽关山未解围。(常轻敌 一作：恒轻敌)
铁衣远戍辛勤久，玉箸应啼别离后。
少妇城南欲断肠，征人蓟北空回首。
边庭飘飖那可度，绝域苍茫无所有！(飘飖 一作：飘摇；无所 一作：更何)
杀气三时作阵云，寒声一夜传刁斗。
相看白刃血纷纷，死节从来岂顾勋？
君不见沙场征战苦，至今犹忆李将军！
",高适,https://song.gushiwen.cn/song/chenlang/4c7868ec4409.mp3
渔家傲·天接云涛连晓雾,"
天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。
我报路长嗟日暮，学诗谩有惊人句。九万里风鹏正举。风休住，蓬舟吹取三山去！

",李清照,https://song.gushiwen.cn/song/chenlang/f547ff97e13f.mp3
浪淘沙令·伊吕两衰翁,"
伊吕两衰翁，历遍穷通。一为钓叟一耕佣。若使当时身不遇，老了英雄。
汤武偶相逢，风虎云龙。兴王只在谈笑中。直至如今千载后，谁与争功！

",王安石,https://song.gushiwen.cn/song/chenlang/69340a781288.mp3
双双燕·咏燕,"
过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。 
芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。

",史达祖,https://song.gushiwen.cn/song/chenlang/7c84c04fcdf0.mp3
古从军行,"
白日登山望烽火，黄昏饮马傍交河。
行人刁斗风沙暗，公主琵琶幽怨多。
野云万里无城郭，雨雪纷纷连大漠。
胡雁哀鸣夜夜飞，胡儿眼泪双双落。
闻道玉门犹被遮，应将性命逐轻车。
年年战骨埋荒外，空见蒲桃入汉家。

",李颀,https://song.gushiwen.cn/song/chenlang/564a9a68c08b.mp3
如梦令·常记溪亭日暮,"
常记溪亭日暮，沉醉不知归路。兴尽晚回舟，误入藕花深处。争渡，争渡，惊起一滩鸥鹭。

",李清照,https://song.gushiwen.cn/song/jiangweiwei/3e33bfbb8f79.mp3
绮罗香·咏春雨,"
做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。 
沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。

",史达祖,https://song.gushiwen.cn/song/chenlang/9a403068c821.mp3
清平乐·春晚,"
留春不住，费尽莺儿语。满地残红宫锦污，昨夜南园风雨。
小怜初上琵琶，晓来思绕天涯。不肯画堂朱户，春风自在杨花。

",王安国,https://song.gushiwen.cn/song/chenlang/7d80baaa45ee.mp3
从军行·其二,"
百战沙场碎铁衣，城南已合数重围。 
突营射杀呼延将，独领残兵千骑归。

",李白,https://song.gushiwen.cn/song/chenlang/3e2bfcd9dfec.mp3
如梦令·昨夜雨疏风骤,"
昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。

",李清照,https://song.gushiwen.cn/song/chenlang/3ffd5d0653a9.mp3
卜算子·送鲍浩然之浙东,"
水是眼波横，山是眉峰聚。欲问行人去那边？眉眼盈盈处。
才始送春归，又送君归去。若到江南赶上春，千万和春住。

",王观,https://song.gushiwen.cn/song/chenlang/ee1bd6238d4a.mp3
江城子·画楼帘幕卷新晴,"
画楼帘幕卷新晴。掩银屏，晓寒轻。坠粉飘香，日日唤愁生。暗数十年湖上路，能几度，著娉婷？ 
年华空自感飘零。拥春酲，对谁醒？天阔云闲，无处觅箫声。载酒买花年少事，浑不似，旧心情。

",卢祖皋,https://song.gushiwen.cn/song/chenlang/b0c9e9593664.mp3
凤凰台上忆吹箫·香冷金猊,"香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。
休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。(版本一)
香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。
明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。(版本二)
",李清照,https://song.gushiwen.cn/song/chenlang/96689ee0c664.mp3
鞠歌行,"
玉不自言如桃李，鱼目笑之卞和耻。
楚国青蝇何太多，连城白璧遭谗毁。
荆山长号泣血人，忠臣死为刖足鬼。
听曲知甯戚，夷吾因小妻。
秦穆五羊皮，买死百里奚。
洗拂青云上，当时贱如泥。
朝歌鼓刀叟，虎变磻溪中。
一举钓六合，遂荒营丘东。
平生渭水曲，谁识此老翁。
奈何今之人，双目送飞鸿。

",李白,https://song.gushiwen.cn/song//6b45b47f37ec.mp3
临江仙·梦后楼台高锁,"
梦后楼台高锁，酒醒帘幕低垂。去年春恨却来时。落花人独立，微雨燕双飞。 
记得小蘋初见，两重心字罗衣。琵琶弦上说相思。当时明月在，曾照彩云归。(蘋 通：苹)

",晏几道,https://song.gushiwen.cn/song/chenlang/47c89d71e6be.mp3
清平乐·年年雪里,"
年年雪里，常插梅花醉。挼尽梅花无好意，赢得满衣清泪。
今年海角天涯，萧萧两鬓生华。看取晚来风势，故应难看梅花。

",李清照,https://song.gushiwen.cn/song/make/8482e9aeff67.mp3
宴清都·初春,"
春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。 
新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。

",卢祖皋,https://song.gushiwen.cn/song//fe3290d0289d.mp3
蝶恋花·醉别西楼醒不记,"
醉别西楼醒不记。春梦秋云，聚散真容易。斜月半窗还少睡。画屏闲展吴山翠。 
衣上酒痕诗里字。点点行行，总是凄凉意。红烛自怜无好计。夜寒空替人垂泪。

",晏几道,https://song.gushiwen.cn/song/chenlang/7f30c8f6836d.mp3
吁嗟篇,"
吁嗟此转蓬，居世何独然。
长去本根逝，夙夜无休闲。
东西经七陌，南北越九阡。
卒遇回风起，吹我入云间。
自谓终天路，忽然下沉渊。
惊飙接我出，故归彼中田。
当南而更北，谓东而反西。
宕宕当何依，忽亡而复存。
飘飘周八泽，连翩历五山。
流转无恒处，谁知吾苦艰。
愿为中林草，秋随野火燔。
糜灭岂不痛，愿与株荄连。

",曹植,https://song.gushiwen.cn/song//a68006fcbb58.mp3
蝶恋花·暖雨晴风初破冻,"
暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。
乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。

",李清照,https://song.gushiwen.cn/song/chenlang/c7e5bbdc720e.mp3
浪淘沙·莫上玉楼看,"
莫上玉楼看。花雨斑斑。四垂罗幕护朝寒。燕子不知人去也，飞认阑干。 
回首几关山。后会应难。相逢祗有梦魂间，可奈梦随春漏短，不到江南。

",韩疁,https://song.gushiwen.cn/song//018d19f0c4ab.mp3
鹧鸪天·寒日萧萧上琐窗,"
寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。
秋已尽，日犹长，仲宣怀远更凄凉。不如随分尊前醉，莫负东篱菊蕊黄。

",李清照,https://song.gushiwen.cn/song/chenlang/1df6b3da0224.mp3
清平乐·留人不住,"
留人不住，醉解兰舟去。一棹碧涛春水路，过尽晓莺啼处。
渡头杨柳青青，枝枝叶叶离情。此后锦书休寄，画楼云雨无凭。

",晏几道,https://song.gushiwen.cn/song/chenlang/b1092a25a924.mp3
豫章行苦相篇,"苦相身为女，卑陋难再陈。
男儿当门户，堕地自生神。
雄心志四海，万里望风尘。
女育无欣爱，不为家所珍。
长大逃深室，藏头羞见人。
垂泪适他乡，忽如雨绝云。
低头和颜色，素齿结朱唇。
跪拜无复数，婢妾如严宾。
情合同云汉，葵藿仰阳春。
心乖甚水火，百恶集其身。
玉颜随年变，丈夫多好新。
昔为形与影，今为胡与秦。
胡秦时相见，一绝逾参辰。
",傅玄,https://song.gushiwen.cn/song//0175abe0e6e1.mp3
霜天晓角·仪真江上夜泊,"
寒江夜宿。长啸江之曲。水底鱼龙惊动，风卷地、浪翻屋。 
诗情吟未足。酒兴断还续。草草兴亡休问，功名泪、欲盈掬。

",黄机,https://song.gushiwen.cn/song//8d8908bdda2b.mp3
醉花阴·薄雾浓云愁永昼,"
薄雾浓云愁永昼，瑞脑销金兽。佳节又重阳，玉枕纱厨，半夜凉初透。(厨 通：橱；销金兽 一作：消金兽)
东篱把酒黄昏后，有暗香盈袖。莫道不销魂，帘卷西风，人比黄花瘦。(人比 一作：人似)

",李清照,https://song.gushiwen.cn/song/chenlang/324219410b89.mp3
鹧鸪天·彩袖殷勤捧玉钟,"
彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。
从别后，忆相逢，几回魂梦与君同。今宵剩把银釭照，犹恐相逢是梦中。

",晏几道,https://song.gushiwen.cn/song/chenlang/7563acbe99e7.mp3
豫章行,"
胡风吹代马，北拥鲁阳关。
吴兵照海雪，西讨何时还。
半渡上辽津，黄云惨无颜。
老母与子别，呼天野草间。
白马绕旌旗，悲鸣相追攀。
白杨秋月苦，早落豫章山。
本为休明人，斩虏素不闲。
岂惜战斗死，为君扫凶顽。
精感石没羽，岂云惮险艰。
楼船若鲸飞，波荡落星湾。
此曲不可奏，三军鬓成斑。

",李白,https://song.gushiwen.cn/song//461e9fee0f0d.mp3
玉楼春·春思,"
春风只在园西畔，荠菜花繁胡蝶乱。冰池晴绿照还空，香径落红吹已断。 
意长翻恨游丝短，尽日相思罗带缓。宝奁明月不欺人，明日归来君试看。

",严仁,https://song.gushiwen.cn/song/chenlang/3543a034333b.mp3
武陵春·春晚,"
风住尘香花已尽，日晚倦梳头。物是人非事事休，欲语泪先流。
闻说双溪春尚好，也拟泛轻舟。只恐双溪舴艋舟，载不动许多愁。

",李清照,https://song.gushiwen.cn/song/jiangweiwei/cd236de1e210.mp3
相逢行,"
相逢狭路间，道隘不容车。
不知何年少？夹毂问君家。
君家诚易知，易知复难忘；
黄金为君门，白玉为君堂。
堂上置樽酒，作使邯郸倡。
中庭生桂树，华灯何煌煌。
兄弟两三人，中子为侍郎；
五日一来归，道上自生光；
黄金络马头，观者盈道傍。
入门时左顾，但见双鸳鸯；
鸳鸯七十二，罗列自成行。
音声何噰噰，鹤鸣东西厢。
大妇织绮罗，中妇织流黄；
小妇无所为，挟瑟上高堂：
“丈人且安坐，调丝方未央。”

",佚名,https://song.gushiwen.cn/song//7556fb248b1e.mp3
鹧鸪天·小令尊前见玉箫,"
小令尊前见玉箫。银灯一曲太妖娆。歌中醉倒谁能恨，唱罢归来酒未消。 
春悄悄，夜迢迢。碧云天共楚宫遥。梦魂惯得无拘检，又踏杨花过谢桥。

",晏几道,https://song.gushiwen.cn/song/chenlang/ab51212c6450.mp3
点绛唇·蹴罢秋千,"
蹴罢秋千，起来慵整纤纤手。露浓花瘦，薄汗轻衣透。
见客入来，袜刬金钗溜。和羞走，倚门回首，却把青梅嗅。

",李清照,https://song.gushiwen.cn/song/chenlang/633fa0fc3e8e.mp3
沁园春·答九华叶贤良,"
一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。 
当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。

",刘克庄,https://song.gushiwen.cn/song//2964b569c32c.mp3
阮郎归·旧香残粉似当初,"
旧香残粉似当初。人情恨不如。一春犹有数行书。秋来书更疏。 
衾凤冷，枕鸳孤。愁肠待酒舒。梦魂纵有也成虚。那堪和梦无。

",晏几道,https://song.gushiwen.cn/song/chenlang/a9d784e11af8.mp3
相逢行二首,"朝骑五花马，谒帝出银台。
秀色谁家子，云车珠箔开。
金鞭遥指点，玉勒近迟回。
夹毂相借问，疑从天上来。
蹙入青绮门，当歌共衔杯。
衔杯映歌扇，似月云中见。
相见不得亲，不如不相见。
相见情已深，未语可知心。
胡为守空闺，孤眠愁锦衾。
锦衾与罗帏，缠绵会有时。
春风正澹荡，暮雨来何迟。
愿因三青鸟，更报长相思。
光景不待人，须臾发成丝。
当年失行乐，老去徒伤悲。
持此道密意，毋令旷佳期。 
相逢红尘内，高揖黄金鞭。
万户垂杨里，君家阿那边。
",李白,https://song.gushiwen.cn/song//b045f496664c.mp3
永遇乐·落日熔金,"
落日熔金，暮云合璧，人在何处。染柳烟浓，吹梅笛怨，春意知几许。元宵佳节，融和天气，次第岂无风雨。来相召、香车宝马，谢他酒朋诗侣。(熔金 一作：镕金)
中州盛日，闺门多暇，记得偏重三五。铺翠冠儿，捻金雪柳，簇带争济楚。如今憔悴，风鬟霜鬓，怕见夜间出去。不如向、帘儿底下，听人笑语。

",李清照,https://song.gushiwen.cn/song/chenlang/ed182ae28146.mp3
长相思·惜梅,"
寒相催。暖相催。催了开时催谢时。丁宁花放迟。 
角声吹。笛声吹。吹了南枝吹北枝。明朝成雪飞。

",刘克庄,https://song.gushiwen.cn/song/chenlang/00809e2705bd.mp3
塘上行,"
蒲生我池中，其叶何离离。
傍能行仁义，莫若妾自知。
众口铄黄金，使君生别离。
念君去我时，独愁常苦悲。
想见君颜色，感结伤心脾。
念君常苦悲，夜夜不能寐。
莫以豪贤故，弃捐素所爱。
莫以鱼肉贱，弃捐葱与薤。
莫以麻枲贱，弃捐菅与蒯。
出亦复苦愁，入亦复苦愁。
边地多悲风，树木何修修。
从君致独乐，延年寿千秋。

",甄宓,https://song.gushiwen.cn/song//8cffd7109ac0.mp3
卖花声·题岳阳楼,"
木叶下君山。空水漫漫。十分斟酒敛芳颜。不是渭城西去客，休唱阳关。
醉袖抚危栏。天淡云闲。何人此路得生还。回首夕阳红尽处，应是长安。

",张舜民,https://song.gushiwen.cn/song/chenlang/aff9c242145a.mp3
声声慢·寻寻觅觅,"寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急！雁过也，正伤心，却是旧时相识。
满地黄花堆积，憔悴损，如今有谁堪摘？守着窗儿，独自怎生得黑！梧桐更兼细雨，到黄昏、点点滴滴。这次第，怎一个愁字了得！（守着窗儿 一作：守著窗儿）
",李清照,https://song.gushiwen.cn/song/jiangweiwei/f82821b9d569.mp3
水龙吟·次韵章质夫杨花词,"
似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。
不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。

",苏轼,https://song.gushiwen.cn/song/chenlang/61aafc0a47a9.mp3
贺新郎·送陈真州子华,"
北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。 
两河萧瑟惟狐兔。问当年、祖生去后，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。

",刘克庄,https://song.gushiwen.cn/song/chenlang/9134991f2c16.mp3
上留田行,"
行至上留田，孤坟何峥嵘。
积此万古恨，春草不复生。
悲风四边来，肠断白杨声。
借问谁家地，埋没蒿里茔。
古老向余言，言是上留田，蓬科马鬣今已平。 
昔之弟死兄不葬，他人于此举铭旌。
一鸟死，百鸟鸣。一兽走，百兽惊。
桓山之禽别离苦，欲去回翔不能征。
田氏仓卒骨肉分，青天白日摧紫荆。
交柯之木本同形，东枝憔悴西枝荣。
无心之物尚如此，参商胡乃寻天兵。
孤竹延陵，让国扬名。
高风缅邈，颓波激清。
尺布之谣，塞耳不能听。

",李白,https://song.gushiwen.cn/song/chenlang/ea70635d8801.mp3
蝶恋花·春涨一篙添水面,"
春涨一篙添水面。芳草鹅儿，绿满微风岸。画舫夷犹湾百转。横塘塔近依前远。 
江国多寒农事晚。村北村南，谷雨才耕遍。秀麦连冈桑叶贱。看看尝面收新茧。

",范成大,https://song.gushiwen.cn/song/chenlang/82bccb42f25f.mp3
贺新郎·九日,"
湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。 
少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。

",刘克庄,https://song.gushiwen.cn/song/chenlang/9d979213a02a.mp3
定风波·南海归赠王定国侍人寓娘,"王定国歌儿曰柔奴，姓宇文氏，眉目娟丽，善应对，家世住京师。定国南迁归，余问柔：“广南风土， 应是不好？”柔对曰：“此心安处，便是吾乡。”因为缀词云。
常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。(天应乞与 一作：天教分付； 尽道 一作：自作)
万里归来颜愈少。微笑，笑时犹带岭梅香。试问岭南应不好，却道：此心安处是吾乡。
",苏轼,https://song.gushiwen.cn/song/chenlang/f08f2f570c7d.mp3
妇病行,"
妇病连年累岁，传呼丈人前一言。
当言未及得言，不知泪下一何翩翩。
“属累君两三孤子，莫我儿饥且寒，
有过慎莫笪笞，行当折摇，思复念之！”
乱曰：抱时无衣，襦复无里。
闭门塞牖，舍孤儿到市。
道逢亲交，泣坐不能起。
从乞求与孤儿买饵，对交啼泣，泪不可止：“我欲不伤悲不能已。”
探怀中钱持授交。
入门见孤儿，啼索其母抱。
徘徊空舍中，“行复尔耳，弃置勿复道！”

",佚名,https://song.gushiwen.cn/song//e0cc91fea6a8.mp3
采桑子·恨君不似江楼月,"
恨君不似江楼月，南北东西，南北东西，只有相随无别离。
恨君却似江楼月，暂满还亏，暂满还亏，待得团圆是几时？

",吕本中,https://song.gushiwen.cn/song/chenlang/97cbaf7a1964.mp3
玉楼春·戏林推,"
年年跃马长安市。客舍似家家似寄。青钱换酒日无何，红烛呼卢宵不寐。 
易挑锦妇机中字。难得玉人心下事。男儿西北有神州，莫滴水西桥畔泪。

",刘克庄,https://song.gushiwen.cn/song/chenlang/b120ceb5ac7e.mp3
水调歌头·明月几时有,"丙辰中秋，欢饮达旦，大醉，作此篇，兼怀子由。
明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间。(何似 一作：何时；又恐 一作：惟 / 唯恐)
转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。(长向 一作：偏向)
",苏轼,https://song.gushiwen.cn/song/jiangweiwei/632c5beb84eb.mp3
野田黄雀行,"
游莫逐炎洲翠，栖莫近吴宫燕。
吴宫火起焚巢窠，炎洲逐翠遭网罗。
萧条两翅蓬蒿下，纵有鹰鹯奈若何。

",李白,https://song.gushiwen.cn/song//39aed2e55635.mp3
秦楼月·芳菲歇,"
芳菲歇，故园目断伤心切。伤心切，无边烟水，无穷山色。
可堪更近乾龙节，眼中泪尽空啼血。空啼血，子规声外，晓风残月。

",向子諲,https://song.gushiwen.cn/song/chenlang/c085e96472a8.mp3
卜算子·片片蝶衣轻,"
片片蝶衣轻，点点猩红小。道是天公不惜花，百种千般巧。 
朝见树头繁，暮见枝头少。道是天公果惜花，雨洗风吹了。

",刘克庄,https://song.gushiwen.cn/song//feb73254c693.mp3
念奴娇·赤壁怀古,"大江东去，浪淘尽，千古风流人物。
故垒西边，人道是，三国周郎赤壁。
乱石穿空，惊涛拍岸，卷起千堆雪。(穿空 一作：崩云)
江山如画，一时多少豪杰。
遥想公瑾当年，小乔初嫁了，雄姿英发。
羽扇纶巾，谈笑间，樯橹灰飞烟灭。(樯橹 一作：强虏)
故国神游，多情应笑我，早生华发。
人生如梦，一尊还酹江月。(人生 一作：人间；尊 同：樽) 
",苏轼,https://song.gushiwen.cn/song/jiangweiwei/5fb51378286c.mp3
野田黄雀行,"
高树多悲风，海水扬其波。
利剑不在掌，结友何须多？
不见篱间雀，见鹞自投罗。
罗家得雀喜，少年见雀悲。
拔剑捎罗网，黄雀得飞飞。
飞飞摩苍天，来下谢少年。

",曹植,https://song.gushiwen.cn/song//86f820930dff.mp3
忆秦娥·与君别,"
与君别。相思一夜梅花发。梅花发。凄凉南浦，断桥斜月。 
盈盈微步凌波袜。东风笑倚天涯阔。天涯阔。一声羌管，暮云愁绝。 


",房舜卿,https://song.gushiwen.cn/song//40a0a72e59d1.mp3
一剪梅·舟过吴江,"
一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。（渡 一作：度。）
何日归家洗客袍？银字笙调，心字香烧。流光容易把人抛，红了樱桃，绿了芭蕉。

",蒋捷,https://song.gushiwen.cn/song/chenlang/382552f8064a.mp3
西江月·世事一场大梦,"世事一场大梦，人生几度秋凉？夜来风叶已鸣廊。看取眉头鬓上。(秋凉 一作：新凉)
酒贱常愁客少，月明多被云妨。中秋谁与共孤光。把盏凄然北望。 
",苏轼,https://song.gushiwen.cn/song/chenlang/4d2028af6aed.mp3
门有万里客行,"
门有万里客，问君何乡人。
褰裳起从之，果得心所亲。
挽裳对我泣，太息前自陈。
本是朔方士，今为吴越民。
行行将复行，去去适西秦。

",曹植,https://song.gushiwen.cn/song//969f7e0339f9.mp3
苍梧谣·天,"
天。休使圆蟾照客眠。人何在，桂影自婵娟。

",蔡伸,https://song.gushiwen.cn/song/chenlang/f7dfac995fee.mp3
西江月·顷在黄州,"顷在黄州，春夜行蕲水中，过酒家饮，酒醉，乘月至一溪桥上，解鞍曲肱，醉卧少休。及觉已晓，乱山攒拥，流水锵然，疑非尘世也。书此语桥柱上。
照野弥弥浅浪，横空隐隐层霄。障泥未解玉骢骄，我欲醉眠芳草。
可惜一溪风月，莫教踏碎琼瑶。解鞍欹枕绿杨桥，杜宇一声春晓。
",苏轼,https://song.gushiwen.cn/song/chenlang/22459da51344.mp3
虞美人·听雨,"
少年听雨歌楼上，红烛昏罗帐。壮年听雨客舟中，江阔云低、断雁叫西风。 
而今听雨僧庐下，鬓已星星也。悲欢离合总无情，一任阶前、点滴到天明。

",蒋捷,https://song.gushiwen.cn/song/chenlang/10a63215ee69.mp3
临江仙·夜归临皋,"
夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。 
长恨此身非我有，何时忘却营营。夜阑风静縠纹平。小舟从此逝，江海寄余生。(余 一作：馀)

",苏轼,https://song.gushiwen.cn/song/chenlang/334152b6ba49.mp3
门有车马客行,"
门有车马客，驾言发故乡。
念君久不归，濡迹涉江湘。
投袂赴门涂，揽衣不及裳。
拊膺携客泣，掩泪叙温凉。
借问邦族间，恻怆论存亡。
亲友多零落，旧齿皆凋丧。
市朝互迁易，城阙或丘荒。
坟垄日月多，松柏郁茫茫。
天道信崇替，人生安得长。
慷慨惟平生，俯仰独悲伤。

",陆机,https://song.gushiwen.cn/song//59345bbc8736.mp3
忆王孙·春词,"
萋萋芳草忆王孙，柳外楼高空断魂，杜宇声声不忍闻。欲黄昏，雨打梨花深闭门。 


",李重元,https://song.gushiwen.cn/song/chenlang/a23968b0af37.mp3
满江红·送李御带珙,"
红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹、亭下系扁舟，鲈堪煮。 
拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。

",吴潜,https://song.gushiwen.cn/song//b5b2ba43d533.mp3
定风波·莫听穿林打叶声,"三月七日，沙湖道中遇雨，雨具先去，同行皆狼狈，余独不觉。已而遂晴，故作此词。
莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。
料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。
",苏轼,https://song.gushiwen.cn/song/chenlang/6b30455fdd3c.mp3
临江仙·夜登小阁忆洛中旧游,"
忆昔午桥桥上饮，坐中多是豪英。长沟流月去无声。杏花疏影里，吹笛到天明。 
二十余年如一梦，此身虽在堪惊。闲登小阁看新晴。古今多少事，渔唱起三更。

",陈与义,https://song.gushiwen.cn/song/chenlang/ac19428da949.mp3
门有车马客行,"
门有车马客，问君何乡士。
捷步往相讯，果得旧邻里。
凄凄声中情，慊慊增下俚。
语昔有故悲，论今无新喜。
清晨相访慰，日暮不能已。
欢戚竞寻叙，谈调何终止。
辞端竟未究，忽唱分途始。
前悲尚未弭，后戚方复起。
嘶声盈我口，谈言在我耳。
“手迹可传心，愿尔笃行李。”

",鲍照,https://song.gushiwen.cn/song//56c125c5c4fc.mp3
江城子·示表侄刘国华,"
家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。
采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。

",吴潜,https://song.gushiwen.cn/song//79d801867ad0.mp3
卜算子·黄州定慧院寓居作,"
缺月挂疏桐，漏断人初静。谁见幽人独往来，缥缈孤鸿影。(谁见 一作：时见)
惊起却回头，有恨无人省。拣尽寒枝不肯栖，寂寞沙洲冷。

",苏轼,https://song.gushiwen.cn/song/chenlang/c1a07129a6d3.mp3
贺新郎·寄李伯纪丞相,"
曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。 
十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。

",张元干,https://song.gushiwen.cn/song/chenlang/7d79ae325a4a.mp3
蓦山溪·自述,"
壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。
客来便请，随分家常饭。若肯小留连，更薄酒，三杯两盏，吟诗度曲，风月任招呼。身外事，不关心，自有天公管。

",宋自逊,https://song.gushiwen.cn/song//71e2d63480d7.mp3
门有车马客行,"
门有车马宾，金鞍曜朱轮。
谓从丹霄落，乃是故乡亲。
呼儿扫中堂，坐客论悲辛。
对酒两不饮，停觞泪盈巾。
叹我万里游，飘飘三十春。
空谈帝王略，紫绶不挂身。
雄剑藏玉匣，阴符生素尘。
廓落无所合，流离湘水滨。
借问宗党间，多为泉下人。
生苦百战役，死托万鬼邻。
北风扬胡沙，埋翳周与秦。
大运且如此，苍穹宁匪仁。
恻怆竟何道，存亡任大钧。

",李白,https://song.gushiwen.cn/song//97fc00eeab83.mp3
洞仙歌·冰肌玉骨,"仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。
冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。
起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。
",苏轼,https://song.gushiwen.cn/song/chenlang/70ff5ccdd2f4.mp3
蜀道难·其二,"
巫山七百里，巴水三回曲。
笛声下复高，猿啼断还续。

",萧纲,https://song.gushiwen.cn/song//934f1575c41f.mp3
贺新郎·送胡邦衡待制赴新州,"
梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉！更南浦，送君去。
凉生岸柳催残暑。耿斜河，疏星淡月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听金缕。

",张元干,https://song.gushiwen.cn/song/chenlang/f6334100d760.mp3
谒金门·花过雨,"
花过雨，又是一番红素。燕子归来愁不语，旧巢无觅处。
谁在玉关劳苦？谁在玉楼歌舞？若使胡尘吹得去，东风侯万户。

",李好古,https://song.gushiwen.cn/song//ada3d515bcde.mp3
江城子·密州出猎,"老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。
酒酣胸胆尚开张。鬓微霜，又何妨！持节云中，何日遣冯唐？会挽雕弓如满月，西北望，射天狼。
",苏轼,https://song.gushiwen.cn/song/jiangweiwei/85b8792a66ac.mp3
青玉案·年年社日停针线,"
年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。
春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。

",黄公绍,https://song.gushiwen.cn/song/chenlang/57753f2021ff.mp3
蜀道难,"噫吁嚱，危乎高哉！
蜀道之难，难于上青天！
蚕丛及鱼凫，开国何茫然！
尔来四万八千岁，不与秦塞通人烟。
西当太白有鸟道，可以横绝峨眉巅。
地崩山摧壮士死，然后天梯石栈相钩连。
上有六龙回日之高标，下有冲波逆折之回川。
黄鹤之飞尚不得过，猿猱欲度愁攀援。
青泥何盘盘，百步九折萦岩峦。
扪参历井仰胁息，以手抚膺坐长叹。
问君西游何时还？畏途巉岩不可攀。
但见悲鸟号古木，雄飞雌从绕林间。
又闻子规啼夜月，愁空山。
蜀道之难，难于上青天，使人听此凋朱颜！
连峰去天不盈尺，枯松倒挂倚绝壁。
飞湍瀑流争喧豗，砯崖转石万壑雷。
其险也如此，嗟尔远道之人胡为乎来哉！(也如此 一作：也若此)
剑阁峥嵘而崔嵬，一夫当关，万夫莫开。
所守或匪亲，化为狼与豺。
朝避猛虎，夕避长蛇，磨牙吮血，杀人如麻。
锦城虽云乐，不如早还家。
蜀道之难，难于上青天，侧身西望长咨嗟！
",李白,https://song.gushiwen.cn/song/yiyesheng/d59ec5d6c91c.mp3
柳梢青·茅舍疏篱,"
茅舍疏篱。半飘残雪，斜卧低枝。可更相宜，烟笼修竹，月在寒溪。 
宁宁伫立移时。判瘦损、无妨为伊。谁赋才情，画成幽思，写入新诗。

",杨无咎,https://song.gushiwen.cn/song//5d33d4069730.mp3
江城子·乙卯正月二十日夜记梦,"
十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。
夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。(肠断 一作：断肠)

",苏轼,https://song.gushiwen.cn/song/jiangweiwei/567fcf6ffefb.mp3
白头吟,"皑如山上雪，皎若云间月。
闻君有两意，故来相决绝。
今日斗酒会，明旦沟水头。
躞蹀御沟上，沟水东西流。
凄凄复凄凄，嫁娶不须啼。
愿得一心人，白头不相离。
竹竿何袅袅，鱼尾何簁簁！
男儿重意气，何用钱刀为！
",卓文君,https://song.gushiwen.cn/song/chenlang/a416ac373919.mp3
湘春夜月·近清明,"
近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。 
空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。

",黄孝迈,https://song.gushiwen.cn/song/chenlang/20de62733ff1.mp3
饮马歌·边头春未到,"此腔自虏传至边，饮牛马即横笛吹之，不鼓不拍，声甚凄断。闻兀术每遇对阵之际，吹此则鏖战无还期也。
边头春未到，雪满交河道。暮沙明残照，塞烽云间小。断鸿悲，陇月低，泪湿征衣悄。岁华老。
",曹勋,https://song.gushiwen.cn/song//1c78ac08096e.mp3
蝶恋花·春景,"
花褪残红青杏小。燕子飞时，绿水人家绕。枝上柳绵吹又少，天涯何处无芳草。
墙里秋千墙外道。墙外行人，墙里佳人笑。笑渐不闻声渐悄，多情却被无情恼。

",苏轼,https://song.gushiwen.cn/song/chenlang/69a11cbab0b4.mp3
代白头吟,"
直如朱丝绳，清如玉壶冰。
何惭宿昔意，猜恨坐相仍。
人情贱恩旧，世义逐衰兴。
毫发一为瑕，丘山不可胜。
食苗实硕鼠，点白信苍蝇。
凫鹄远成美，薪刍前见凌。
申黜褒女进，班去赵姬升。
周王日沦惑，汉帝益嗟称。
心赏犹难恃，貌恭岂易凭。
古来共如此，非君独抚膺。

",鲍照,https://song.gushiwen.cn/song//fbf4b4775664.mp3
长相思·花深深,"
花深深，柳阴阴。度柳穿花觅信音，君心负妾心。
怨鸣琴，恨孤衾。钿誓钗盟何处寻？当初谁料今！

",陈东甫,https://song.gushiwen.cn/song//761be0d91e4f.mp3
满江红·写怀,"怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！(栏 通：阑)
靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。(壮志 一作：壮士；山缺 一作：山阙) 
",岳飞,https://song.gushiwen.cn/song/jiangweiwei/19f9f352c186.mp3
永遇乐·彭城夜宿燕子楼,"彭城夜宿燕子楼，梦盼盼，因作此词。
明月如霜，好风如水，清景无限。曲港跳鱼，圆荷泻露，寂寞无人见。紞如三鼓，铿然一叶，黯黯梦云惊断。夜茫茫，重寻无处，觉来小园行遍。 
天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。 
",苏轼,https://song.gushiwen.cn/song/chenlang/9063e08f5bfc.mp3
代悲白头翁,"
洛阳城东桃李花，飞来飞去落谁家？
洛阳女儿惜颜色，坐见落花长叹息。
今年花落颜色改，明年花开复谁在？
已见松柏摧为薪，更闻桑田变成海。
古人无复洛城东，今人还对落花风。
年年岁岁花相似，岁岁年年人不同。
寄言全盛红颜子，应怜半死白头翁。
此翁白头真可怜，伊昔红颜美少年。
公子王孙芳树下，清歌妙舞落花前。
光禄池台文锦绣，将军楼阁画神仙。
一朝卧病无相识，三春行乐在谁边？
宛转蛾眉能几时？须臾鹤发乱如丝。
但看古来歌舞地，唯有黄昏鸟雀悲。

",刘希夷,https://song.gushiwen.cn/song/chenlang/9fedd9d41999.mp3
小重山·昨夜寒蛩不住鸣,"
昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。
白首为功名。旧山松竹老，阻归程。欲将心事付瑶琴。知音少，弦断有谁听？

",岳飞,https://song.gushiwen.cn/song/chenlang/6c70f0fd42f9.mp3
水调歌头·平山堂用东坡韵,"
秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。 
苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。

",方岳,https://song.gushiwen.cn/song/chenlang/e909d866deb8.mp3
浣溪沙·游蕲水清泉寺,"游蕲水清泉寺，寺临兰溪，溪水西流。
山下兰芽短浸溪，松间沙路净无泥，萧萧暮雨子规啼。(萧萧 一作：潇潇)
谁道人生无再少？门前流水尚能西！休将白发唱黄鸡。
",苏轼,https://song.gushiwen.cn/song/jiangweiwei/a9a16104dd1b.mp3
白头吟,"
锦水东北流，波荡双鸳鸯。
雄巢汉宫树，雌弄秦草芳。
宁同万死碎绮翼，不忍云间两分张。
此时阿娇正娇妒，独坐长门愁日暮。
但愿君恩顾妾深，岂惜黄金买词赋。
相如作赋得黄金，丈夫好新多异心。
一朝将聘茂陵女，文君因赠白头吟。
东流不作西归水，落花辞条归故林。
兔丝固无情，随风任倾倒。
谁使女萝枝，而来强萦抱。
两草犹一心，人心不如草。
莫卷龙须席，从他生网丝。
且留琥珀枕，或有梦来时。
覆水再收岂满杯，弃妾已去难重回。
古来得意不相负，只今惟见青陵台。

",李白,https://song.gushiwen.cn/song//b618a73f34df.mp3
鹧鸪天·一点残红欲尽时,"
一点残红欲尽时。乍凉秋气满屏帏。梧桐叶上三更雨，叶叶声声是别离。 
调宝瑟，拨金猊。那时同唱鹧鸪词。如今风雨西楼夜，不听清歌也泪垂。

",周紫芝,https://song.gushiwen.cn/song/chenlang/27f49a0c8c29.mp3
浣溪沙·门隔花深梦旧游,"
门隔花深梦旧游。夕阳无语燕归愁。玉纤香动小帘钩。 
落絮无声春堕泪，行云有影月含羞。东风临夜冷于秋。

",吴文英,https://song.gushiwen.cn/song//94f38dfae388.mp3
浣溪沙·簌簌衣巾落枣花,"徐门石潭谢雨，道上作五首。潭在城东二十里，常与泗水增减清浊相应。
簌簌衣巾落枣花，村南村北响缲车，牛衣古柳卖黄瓜。(缲 通：缫)
酒困路长惟欲睡，日高人渴漫思茶。敲门试问野人家。
",苏轼,https://song.gushiwen.cn/song/chenlang/20ee2cbac808.mp3
梁甫吟,"
玉衡固已骖，羲和若飞凌。
四运循环转，寒暑自相承。
冉冉年时暮，迢迢天路征。
招摇东北指，大火西南升。
悲风无绝响，玄云互相仍。
丰水凭川结，零露弥天凝。
年命特相逝，庆云鲜克乘。
履信多愆期，思顺焉足凭。
慷慨临川响，非此孰为兴。
哀吟梁甫颠，慷慨独抚膺。

",陆机,https://song.gushiwen.cn/song//745e11b087ab.mp3
霜天晓角·题采石蛾眉亭,"
倚天绝壁，直下江千尺。天际两蛾凝黛，愁与恨，几时极！
暮潮风正急，酒阑闻塞笛。试问谪仙何处？青山外，远烟碧。

",韩元吉,https://song.gushiwen.cn/song/chenlang/070fdb82a3f9.mp3
风入松·听风听雨过清明,"
听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。 
西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。

",吴文英,https://song.gushiwen.cn/song/chenlang/2e5a54cebbd6.mp3
卜算子·我住长江头,"
我住长江头，君住长江尾。日日思君不见君，共饮长江水。 
此水几时休，此恨何时已。只愿君心似我心，定不负相思意。

",李之仪,https://song.gushiwen.cn/song/chenlang/d096804a25ff.mp3
东武吟,"
好古笑流俗，素闻贤达风。
方希佐明主，长揖辞成功。
白日在高天，回光烛微躬。
恭承凤凰诏，欻起云萝中。
清切紫霄迥，优游丹禁通。
君王赐颜色，声价凌烟虹。
乘舆拥翠盖，扈从金城东。
宝马丽绝景，锦衣入新丰。
依岩望松雪，对酒鸣丝桐。
因学扬子云，献赋甘泉宫。
天书美片善，清芬播无穷。
归来入咸阳，谈笑皆王公。
一朝去金马，飘落成飞蓬。
宾客日疏散，玉樽亦已空。
才力犹可倚，不惭世上雄。
闲作东武吟，曲尽情未终。
书此谢知己，吾寻黄绮翁。

",李白,https://song.gushiwen.cn/song//6f010e21bd91.mp3
莺啼序·春晚感怀,"　　残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。
　　十载西湖，傍柳系马，趁娇尘软雾。溯红渐、招入仙溪，锦儿偷寄幽素。倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。
　　幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿，记当时、短楫桃根渡。青楼仿佛。临分败壁题诗，泪墨惨淡尘土。
　　危亭望极，草色天涯，叹鬓侵半苎。暗点检，离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沈过雁，漫相思、弹入哀筝柱。伤心千里江南，怨曲重招，断魂在否？
",吴文英,https://song.gushiwen.cn/song/chenlang/42c98cda665c.mp3
眼儿媚·迟迟春日弄轻柔,"
迟迟春日弄轻柔，花径暗香流。清明过了，不堪回首，云锁朱楼。
午窗睡起莺声巧，何处唤春愁？绿杨影里，海棠亭畔，红杏梢头。

",朱淑真,https://song.gushiwen.cn/song/lizhiyi/133651c26320.mp3
减字木兰花·竞渡,"
红旗高举，飞出深深杨柳渚。鼓击春雷，直破烟波远远回。
欢声震地，惊退万人争战气。金碧楼西，衔得锦标第一归。

",黄裳,https://song.gushiwen.cn/song/chenlang/2b8efffb92df.mp3
王昭君二首,"汉家秦地月，流影照明妃。
一上玉关道，天涯去不归。
汉月还从东海出，明妃西嫁无来日。
燕支长寒雪作花，蛾眉憔悴没胡沙。
生乏黄金枉图画，死留青冢使人嗟。
昭君拂玉鞍，上马啼红颊。
今日汉宫人，明朝胡地妾。
",李白,https://song.gushiwen.cn/song//3dd79bed6d73.mp3
八声甘州·灵岩陪庾幕诸公游,"
渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。
宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。

",吴文英,https://song.gushiwen.cn/song/chenlang/f8bcca83002b.mp3
谒金门·春半,"
春已半。触目此情无限。十二阑干闲倚遍。愁来天不管。 
好是风和日暖。输与莺莺燕燕。满院落花帘不卷。断肠芳草远。

",朱淑真,https://song.gushiwen.cn/song/chenlang/c80bbb2932fc.mp3
眼儿媚·杨柳丝丝弄轻柔,"
杨柳丝丝弄轻柔，烟缕织成愁。海棠未雨，梨花先雪，一半春休。
而今往事难重省，归梦绕秦楼。相思只在，丁香枝上，豆蔻梢头。

",王雱,https://song.gushiwen.cn/song//a5d0d1487395.mp3
王明君,"
我本汉家子，将适单于庭。
辞决未及终，前驱已抗旌。
仆御涕流离，辕马悲且鸣。
哀郁伤五内，泣泪沾朱缨。
行行日已远，遂造匈奴城。
延我于穹庐，加我阏氏名。
殊类非所安，虽贵非所荣。
父子见陵辱，对之惭且惊。
杀身良不易，默默以苟生。
苟生亦何聊，积思常愤盈。
愿假飞鸿翼，弃之以遐征。
飞鸿不我顾，伫立以屏营。
昔为匣中玉，今为粪上英。
朝华不足欢，甘与秋草并。
传语后世人，远嫁难为情。

",石崇,https://song.gushiwen.cn/song//9957e4c2bf38.mp3
蝶恋花·送春,"
楼外垂杨千万缕。欲系青春，少住春还去。犹自风前飘柳絮。随春且看归何处。 
绿满山川闻杜宇。便做无情，莫也愁人苦。把酒送春春不语。黄昏却下潇潇雨。

",朱淑真,https://song.gushiwen.cn/song/chenlang/6f7315a764b5.mp3
唐多令·惜别,"
何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。 
年事梦中休。花空烟水流。燕辞归、客尚淹留。垂柳不萦裙带住。漫长是、系行舟。

",吴文英,https://song.gushiwen.cn/song/chenlang/d06ebeb22bd3.mp3
念奴娇·断虹霁雨,"八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。
断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？
年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风曲。孙郎微笑，坐来声喷霜竹。
",黄庭坚,https://song.gushiwen.cn/song/chenlang/fcb00c141925.mp3
艳歌何尝行,"
　　飞来双白鹄，乃从西北来。十十五五，罗列成行。妻卒被病，行不能相随。五里一返顾，六里一徘徊。“吾欲衔汝去，口噤不能开；吾欲负汝去，毛羽何摧颓。乐哉新相知，忧来生别离。躇蹰顾群侣，泪下不自知。”“念与君别离，气结不能言。各各重自爱，道远归还难。”“妾当守空房，闭门下重关。若生当相见，亡者会黄泉。”今日乐相乐，延年万岁期。

",佚名,https://song.gushiwen.cn/song//c818eb61ada0.mp3
清平乐·宫怨,"
珠帘寂寂。愁背银缸泣。记得少年初选入。三十六宫第一。 
当年掌上承恩。而今冷落长门。又是羊车过也，月明花落黄昏。

",黄升,https://song.gushiwen.cn/song//a4179a47a25d.mp3
踏莎行·秋入云山,"
秋入云山，物情潇洒。百般景物堪图画。丹枫万叶碧云边，黄花千点幽岩下。 
已喜佳辰，更怜清夜。一轮明月林梢挂。松醪常与野人期，忘形共说清闲话。

",张抡,https://song.gushiwen.cn/song/chenlang/a2d74dfb86d7.mp3
怨诗行,"
天德悠且长，人命一何促。
百年未几时，奄若风吹烛。
嘉宾难再遇，人命不可赎。
齐度游四方，各系太山录。
人间乐未央，忽然归东岳。
当须荡中情，游心恣所欲。

",佚名,https://song.gushiwen.cn/song//8f7f44e4cae4.mp3
水调歌头·游览,"
瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。
坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。

",黄庭坚,https://song.gushiwen.cn/song/chenlang/1d9be160cf6d.mp3
贺新郎·西湖,"
一勺西湖水。渡江来，百年歌舞，百年酣醉。回首洛阳花石尽，烟渺黍离之地。更不复、新亭堕泪。簇乐红妆摇画舫，问中流、击楫何人是？千古恨，几时洗？
余生自负澄清志。更有谁、磻溪未遇，傅岩未起。国事如今谁倚仗，衣带一江而已！便都道、江神堪恃。借问孤山林处士，但掉头、笑指梅花蕊。天下事，可知矣！

",文及翁,https://song.gushiwen.cn/song/chenlang/0927b657115d.mp3
瑞鹤仙·郊原初过雨,"
郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。 
无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。

",袁去华,https://song.gushiwen.cn/song/chenlang/7bf1f7878699.mp3
清平乐·春归何处,"
春归何处？寂寞无行路。若有人知春去处，唤取归来同住。 
春无踪迹谁知？除非问取黄鹂。百啭无人能解，因风飞过蔷薇。

",黄庭坚,https://song.gushiwen.cn/song/make/315cf2d8892b.mp3
怨歌行,"
为君既不易，为臣良独难。
忠信事不显，乃有见疑患。
周公佐成王，金縢功不刊。
推心辅王室，二叔反流言。
待罪居东国，泣涕常流连。
皇灵大动变，震雷风且寒。
拔树偃秋稼，天威不可干。
素服开金縢，感悟求其端。
公旦事既显，成王乃哀叹。
吾欲竟此曲，此曲悲且长。
今日乐相乐，别后莫相忘。

",曹植,https://song.gushiwen.cn/song//388f16b12af2.mp3
西江月·新秋写兴,"
天上低昂似旧，人间儿女成狂。夜来处处试新妆。却是人间天上。 
不觉新凉似水，相思两鬓如霜。梦从海底跨枯桑。阅尽银河风浪。

",刘辰翁,https://song.gushiwen.cn/song/chenlang/4a169aeeae09.mp3
钗头凤·红酥手,"
红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。
春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！

",陆游,https://song.gushiwen.cn/song/chenlang/d5ac0bd52789.mp3
怨歌行,"
十五入汉宫，花颜笑春红。
君王选玉色，侍寝金屏中。
荐枕娇夕月，卷衣恋春风。
宁知赵飞燕，夺宠恨无穷。
沉忧能伤人，绿鬓成霜蓬。
一朝不得意，世事徒为空。
鹔鹴换美酒，舞衣罢雕龙。
寒苦不忍言，为君奏丝桐。
肠断弦亦绝，悲心夜忡忡。

",李白,https://song.gushiwen.cn/song//1b343dfc5a48.mp3
鹧鸪天·座中有眉山隐客史应之和前韵即席答之,"
黄菊枝头生晓寒。人生莫放酒杯干。风前横笛斜吹雨，醉里簪花倒著冠。 
身健在，且加餐。舞裙歌板尽清欢。黄花白发相牵挽，付与时人冷眼看。

",黄庭坚,https://song.gushiwen.cn/song/chenlang/a70d4356fb66.mp3
兰陵王·丙子送春,"
送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。 
春去。最谁苦。但箭雁沉边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。 
春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。

",刘辰翁,https://song.gushiwen.cn/song/chenlang/468eaa9d8d35.mp3
洞仙歌·雪云散尽,"一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。
雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。
一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。 
",李元膺,https://song.gushiwen.cn/song/chenlang/2fab0ad2ae76.mp3
大子夜歌二首·其二,"
丝竹发歌响，假器扬清音。
不知歌谣妙，声势出口心。

",陆龟蒙,https://song.gushiwen.cn/song//681520e24c34.mp3
秋波媚·七月十六日晚登高兴亭望长安南山,"
秋到边城角声哀，烽火照高台。悲歌击筑，凭高酹酒，此兴悠哉。
多情谁似南山月，特地暮云开。灞桥烟柳，曲江池馆，应待人来。

",陆游,https://song.gushiwen.cn/song//feeab3a2e80e.mp3
满江红·题南京夷山驿,"太液芙蓉，浑不似、旧时颜色。 曾记得、春风雨露，玉楼金阙。名播兰馨妃后里，晕潮莲脸君王侧。忽一声、鼙鼓揭天来，繁华歇。
龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问嫦娥、于我肯从容，同圆缺？
",王清惠,https://song.gushiwen.cn/song//4a32dd627eee.mp3
渔家傲·小雨纤纤风细细,"
小雨纤纤风细细，万家杨柳青烟里。恋树湿花飞不起，愁无比，和春付与东流水。
九十光阴能有几？金龟解尽留无计。寄语东阳沽酒市，拚一醉，而今乐事他年泪。

",朱服,https://song.gushiwen.cn/song/chenlang/a56b61dd5bc3.mp3
子夜吴歌·春歌,"
秦地罗敷女，采桑绿水边。
素手青条上，红妆白日鲜。
蚕饥妾欲去，五马莫留连。

",李白,https://song.gushiwen.cn/song/chenlang/21a94dcfbfa3.mp3
卜算子·咏梅,"
驿外断桥边，寂寞开无主。已是黄昏独自愁，更着风和雨。(着 同：著) 
无意苦争春，一任群芳妒。零落成泥碾作尘，只有香如故。

",陆游,https://song.gushiwen.cn/song/jiangweiwei/2523dc7baa84.mp3
八声甘州·记玉关踏雪事清游,"辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。
记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。
载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。
",张炎,https://song.gushiwen.cn/song//ddc4b7e8623a.mp3
青门饮·寄宠人,"
胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。 
长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。

",时彦,https://song.gushiwen.cn/song/chenlang/29de61cb2ecf.mp3
子夜吴歌·夏歌,"
镜湖三百里，菡萏发荷花。
五月西施采，人看隘若耶。
回舟不待月，归去越王家。

",李白,https://song.gushiwen.cn/song/chenlang/b5dde84240ea.mp3
夜游宫·记梦寄师伯浑,"
雪晓清笳乱起。梦游处、不知何地。铁骑无声望似水。想关河，雁门西，青海际。
睡觉寒灯里。漏声断、月斜窗纸。自许封侯在万里。有谁知，鬓虽残，心未死。

",陆游,https://song.gushiwen.cn/song//ab0499c30bc1.mp3
子夜吴歌·秋歌,"
长安一片月，万户捣衣声。
秋风吹不尽，总是玉关情。
何日平胡虏，良人罢远征。

",李白,https://song.gushiwen.cn/song/chenlang/ed5d95fe49c7.mp3
清平乐·候蛩凄断,"
候蛩凄断，人语西风岸。月落沙平江似练，望尽芦花无雁。
暗教愁损兰成，可怜夜夜关情。只有一枝梧叶，不知多少秋声！

",张炎,https://song.gushiwen.cn/song/chenlang/ddde447c0ea8.mp3
望海潮·洛阳怀古,"
梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。
西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。

",秦观,https://song.gushiwen.cn/song/chenlang/de5c115d791d.mp3
鹊桥仙·华灯纵博,"
华灯纵博，雕鞍驰射，谁记当年豪举。酒徒一半取封侯，独去作、江边渔父。
轻舟八尺，低篷三扇，占断苹洲烟雨。镜湖元自属闲人，又何必、官家赐与。(官家 一作：君恩)

",陆游,https://song.gushiwen.cn/song/chenlang/895ca1ad44af.mp3
天地,"
天地并况，惟予有慕，爰熙紫坛，思求厥路。
恭承禋祀，缊豫为纷，黼绣周张，承神至尊。
千童罗舞成八溢，合好效欢虞泰一。
九歌毕奏斐然殊，鸣琴竽瑟会轩朱。
璆磬金鼓，灵其有喜，百官济济，各敬厥事。
盛牲实俎进闻膏，神奄留，临须摇。
长丽前掞光耀明，寒暑不忒况皇章。
展诗应律鋗玉鸣，函宫吐角激徵清。
发梁扬羽申以商，造兹新音永久长。
声气远条凤鸟翔，神夕奄虞盖孔享。

",刘彻,https://song.gushiwen.cn/song//f732699835a7.mp3
子夜吴歌·冬歌,"
明朝驿使发，一夜絮征袍。
素手抽针冷，那堪把剪刀。
裁缝寄远道，几日到临洮。

",李白,https://song.gushiwen.cn/song/chenlang/fdc3a79d25a8.mp3
八六子·倚危亭,"
倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。
无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。

",秦观,https://song.gushiwen.cn/song/chenlang/225cb1230cb7.mp3
诉衷情·当年万里觅封侯,"
当年万里觅封侯，匹马戍梁州。关河梦断何处？尘暗旧貂裘。
胡未灭，鬓先秋，泪空流。此生谁料，心在天山，身老沧洲。

",陆游,https://song.gushiwen.cn/song/chenlang/264d7fe426e8.mp3
日出入,"
日出入安穷？时世不与人同。
故春非我春，夏非我夏，
秋非我秋，冬非我冬。
泊如四海之池，遍观是邪谓何？
吾知所乐，独乐六龙，
六龙之调，使我心若。
訾黄其何不徕下。

",佚名,https://song.gushiwen.cn/song//b6f55fed9c03.mp3
丁督护歌,"
云阳上征去，两岸饶商贾。
吴牛喘月时，拖船一何苦。
水浊不可饮，壶浆半成土。
一唱都护歌，心摧泪如雨。
万人凿盘石，无由达江浒。
君看石芒砀，掩泪悲千古。

",李白,https://song.gushiwen.cn/song/chenlang/c986f94edff2.mp3
满庭芳·山抹微云,"
山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。(万点 一作：数点)
销魂当此际，香囊暗解，罗带轻分。谩赢得、青楼薄幸名存。此去何时见也？襟袖上、空惹啼痕。伤情处，高城望断，灯火已黄昏。

",秦观,https://song.gushiwen.cn/song/chenlang/7fb9597c8a3b.mp3
钗头凤·世情薄,"
世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！
人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(装 通：妆)

",唐婉,https://song.gushiwen.cn/song/chenlang/f44e79379dd7.mp3
天马二首·其一,"
太一况，天马下，沾赤汗，沫流赭。
志俶傥，精权奇，籋浮云，晻上驰。
体容与，迣万里，今安匹，龙为友。

",刘彻,https://song.gushiwen.cn/song//8eac264ac5aa.mp3
春江花月夜,"
春江潮水连海平，海上明月共潮生。
滟滟随波千万里，何处春江无月明！
江流宛转绕芳甸，月照花林皆似霰。
空里流霜不觉飞，汀上白沙看不见。
江天一色无纤尘，皎皎空中孤月轮。
江畔何人初见月？江月何年初照人？
人生代代无穷已，江月年年望相似。(望相似 一作：只相似)
不知江月待何人，但见长江送流水。
白云一片去悠悠，青枫浦上不胜愁。
谁家今夜扁舟子？何处相思明月楼？
可怜楼上月徘徊，应照离人妆镜台。(徘徊 一作：裴回)
玉户帘中卷不去，捣衣砧上拂还来。
此时相望不相闻，愿逐月华流照君。
鸿雁长飞光不度，鱼龙潜跃水成文。
昨夜闲潭梦落花，可怜春半不还家。
江水流春去欲尽，江潭落月复西斜。
斜月沉沉藏海雾，碣石潇湘无限路。
不知乘月几人归，落月摇情满江树。(落月 一作：落花)

",张若虚,https://song.gushiwen.cn/song/jiangweiwei/3aed26d1fa99.mp3
卜算子·独自上层楼,"
独自上层楼，楼外青山远。望以斜阳欲尽时，不见西飞雁。 
独自下层楼，楼下蛩声怨。待到黄昏月上时，依旧柔肠断。

",程垓,https://song.gushiwen.cn/song//b359a0c1f04b.mp3
江城子·西城杨柳弄春柔,"
西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。
韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。

",秦观,https://song.gushiwen.cn/song/chenlang/cf1f67cae9d7.mp3
天马二首·其二,"
天马徕，从西极，涉流沙，九夷服。
天马徕，出泉水，虎脊两，化若鬼。
天马徕，历无草，径千里，循东道。
天马徕，执徐时，将摇举，谁与期？
天马徕，开远门，竦予身，逝昆仑。
天马徕，龙之媒，游阊阖，观玉台。

",刘彻,https://song.gushiwen.cn/song//3de236409007.mp3
阳春歌,"
长安白日照春空，绿杨结烟垂袅风。
披香殿前花始红，流芳发色绣户中。
绣户中，相经过。
飞燕皇后轻身舞，紫宫夫人绝世歌。
圣君三万六千日，岁岁年年奈乐何。

",李白,https://song.gushiwen.cn/song//46ff41e9d9a7.mp3
鹊桥仙·纤云弄巧,"
纤云弄巧，飞星传恨，银汉迢迢暗度。金风玉露一相逢，便胜却人间无数。
柔情似水，佳期如梦，忍顾鹊桥归路！两情若是久长时，又岂在朝朝暮暮。

",秦观,https://song.gushiwen.cn/song/chenlang/e83cadaaf394.mp3
昭君怨·赋松上鸥,"晚饮诚斋，忽有一鸥来泊松上，已而复去，感而赋之。
偶听松梢扑鹿，知是沙鸥来宿。稚子莫喧哗，恐惊他。
俄倾忽然飞去，飞去不知何处？我已乞归休，报沙鸥。
",杨万里,https://song.gushiwen.cn/song//b5465fbbed6f.mp3
天门,"
天门开，詄荡荡，穆并骋，以临飨。
光夜烛，德信著，灵浸鸿，长生豫。
太朱涂广，夷石为堂，饰玉梢以舞歌，体招摇若永望。
星留俞，塞陨光，照紫幄，珠烦黄。
幡比翅回集，贰双飞常羊。
月穆穆以金波，日华耀以宣明。
假清风轧忽，激长至重觞。
神裴回若留放，殣冀亲以肆章。
函蒙祉福常若期，寂谬上天知厥时。
泛泛滇滇从高斿，殷勤此路胪所求。
佻正嘉古弘以昌，休嘉砰隐溢四方。
专精厉意逝九阂，纷云六幕浮大海。

",佚名,https://song.gushiwen.cn/song//161c4637caa5.mp3
采莲曲,"
若耶溪傍采莲女，笑隔荷花共人语。
日照新妆水底明，风飘香袂空中举。(袂 一作：袖)
岸上谁家游冶郎，三三五五映垂杨。
紫骝嘶入落花去，见此踟蹰空断肠。

",李白,https://song.gushiwen.cn/song/chenlang/a1448cdb4894.mp3
千秋岁·水边沙外,"
水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。 
忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。

",秦观,https://song.gushiwen.cn/song/chenlang/84dc05911d0c.mp3
好事近·七月十三日夜登万花川谷望月作,"
月未到诚斋，先到万花川谷。不是诚斋无月，隔一林修竹。 
如今才是十三夜，月色已如玉。未是秋光奇绝，看十五十六。

",杨万里,https://song.gushiwen.cn/song//a9c1dcb75d9f.mp3
青阳,"
青阳开动，根荄以遂，膏润并爱，跂行毕逮。
霆声发荣，壧处顷听，枯槁复产，乃成厥命。
众庶熙熙，施及夭胎，群生啿噬，惟春之祺。

",佚名,https://song.gushiwen.cn/song//bfbf4fea3691.mp3
杨叛儿,"
君歌杨叛儿，妾劝新丰酒。
何许最关人，乌啼白门柳。
乌啼隐杨花，君醉留妾家。
博山炉中沉香火，双烟一气凌紫霞。

",李白,https://song.gushiwen.cn/song//f314a144aa39.mp3
踏莎行·郴州旅舍,"
雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。 
驿寄梅花，鱼传尺素。砌成此恨无重数。郴江幸自绕郴山，为谁流下潇湘去。

",秦观,https://song.gushiwen.cn/song/chenlang/e4e857b69f7b.mp3
卜算子·不是爱风尘,"
不是爱风尘，似被前缘误。花落花开自有时，总赖东君主。
去也终须去，住也如何住！若得山花插满头，莫问奴归处。

",严蕊,https://song.gushiwen.cn/song/chenlang/b568dc26cdc9.mp3
景星,"
景星显见，信星彪列，象载昭庭，日亲以察。
参侔开阖，爰推本纪，汾脽出鼎，皇佑元始。
五音六律，依韦飨昭，杂变并会，雅声远姚。
空桑琴瑟结信成，四兴递代八风生。
殷殷钟石羽龠鸣。河龙供鲤醇牺牲。
百末旨酒布兰生。泰尊柘浆析朝酲。
微感心攸通修名，周流常羊思所并。
穰穰复正直往宁，冯蠵切和疏写平。
上天布施后土成，穰穰丰年四时荣。

",佚名,https://song.gushiwen.cn/song//18252ee5bc1b.mp3
玉树后庭花,"
丽宇芳林对高阁，新装艳质本倾城。
映户凝娇乍不进，出帷含态笑相迎。
妖姬脸似花含露，玉树流光照后庭。
花开花落不长久，落红满地归寂中。

",陈叔宝,https://song.gushiwen.cn/song//92cf29d380b8.mp3
浣溪沙·漠漠轻寒上小楼,"
漠漠轻寒上小楼，晓阴无赖似穷秋。淡烟流水画屏幽。
自在飞花轻似梦，无边丝雨细如愁。宝帘闲挂小银钩。

",秦观,https://song.gushiwen.cn/song/chenlang/8cd9a96daaa4.mp3
六州歌头·长淮望断,"
长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。 
念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。

",张孝祥,https://song.gushiwen.cn/song/chenlang/6d1ade3a93ca.mp3
华晔晔,"
华晔晔，固灵根。
神之斿，过天门，车千乘，敦昆仑。
神之出，排玉房，周流杂，拔兰堂。
神之行，旌容容，骑沓沓，般纵纵。
神之徕，泛翊翊，甘露降，庆云集。
神之揄，临坛宇，九疑宾，夔龙舞。
神安坐，翔吉时，共翊翊，合所思。
神嘉虞，申贰觞，福滂洋，迈延长。
沛施佑，汾之阿，扬金光，横泰河，莽若云，增阳波。
遍胪欢，腾天歌。

",刘彻,https://song.gushiwen.cn/song//428050f57153.mp3
大堤曲,"
汉水临襄阳，花开大堤暖。
佳期大堤下，泪向南云满。
春风复无情，吹我梦魂散。
不见眼中人，天长音信断。

",李白,https://song.gushiwen.cn/song/chenlang/cff3a91294d9.mp3
朱鹭,"
朱鹭，鱼以乌。路訾邪鹭何食？食茄下。不之食，不以吐，将以问诛者。

",佚名,https://song.gushiwen.cn/song//d2e5129b0554.mp3
行香子·树绕村庄,"
树绕村庄，水满陂塘。倚东风，豪兴徜徉。小园几许，收尽春光。有桃花红，李花白，菜花黄。
远远围墙，隐隐茅堂。飏青旗，流水桥旁。偶然乘兴，步过东冈。正莺儿啼，燕儿舞，蝶儿忙。


",秦观,https://song.gushiwen.cn/song/chenlang/8005cc89b888.mp3
水调歌头·和庞佑父,"
雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。
忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。

",张孝祥,https://song.gushiwen.cn/song//1bb90f5ec9dd.mp3
拔蒲二首,"青蒲衔紫茸，长叶复从风。
与君同舟去，拔蒲五湖中。
朝发桂兰渚，昼息桑榆下。
与君同拔蒲，竟日不成把。
",佚名,https://song.gushiwen.cn/song//171c1867eccb.mp3
鹧鸪天·重过阊门万事非,"
重过阊门万事非。同来何事不同归。梧桐半死清霜后，头白鸳鸯失伴飞。 
原上草，露初晞。旧栖新垅两依依。空床卧听南窗雨，谁复挑灯夜补衣。

",贺铸,https://song.gushiwen.cn/song/chenlang/5b5e301c1b9b.mp3
战城南,"战城南，死郭北，野死不葬乌可食。
为我谓乌：且为客豪！
野死谅不葬，腐肉安能去子逃？
水深激激，蒲苇冥冥；
枭骑战斗死，驽马徘徊鸣。
梁筑室，何以南？何以北？
禾黍不获君何食？愿为忠臣安可得？
思子良臣，良臣诚可思：
朝行出攻，暮不夜归！
",佚名,https://song.gushiwen.cn/song/chenlang/ad0519f8aa03.mp3
念奴娇·过洞庭,"
洞庭青草，近中秋，更无一点风色。玉鉴琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。(着 同：著；玉鉴 一作：玉界)
应念岭海经年，孤光自照，肝肺皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕！(肝肺 一作：肝胆；沧浪 一作：沧冥；岭海 一作：岭表)

",张孝祥,https://song.gushiwen.cn/song/chenlang/8d26eae2cfdf.mp3
七日夜女歌·其一,"
三春怨离泣，九秋欣期歌。
驾鸾行日时，月明济长河。

",佚名,https://song.gushiwen.cn/song//05b029e3853c.mp3
巫山高,"
巫山高，高以大；淮水深，难以逝。
我欲东归，害梁不为？
我集无高曳，水何梁汤汤回回。
临水远望，泣下沾衣。
远道之人心思归，谓之何！

",佚名,https://song.gushiwen.cn/song/chenlang/7b668ccac430.mp3
杵声齐·砧面莹,"
砧面莹，杵声齐。捣就征衣泪墨题。寄到玉关应万里，戍人犹在玉关西。

",贺铸,https://song.gushiwen.cn/song/chenlang/2ae0021a2446.mp3
七日夜女歌·其二,"
长河起秋云，汉渚风凉发。
含欣出霄路，可笑向明月。

",佚名,https://song.gushiwen.cn/song//893e72c0491a.mp3
西江月·问讯湖边春色,"
问讯湖边春色，重来又是三年。东风吹我过湖船，杨柳丝丝拂面。
世路如今已惯，此心到处悠然。寒光亭下水如天，飞起沙鸥一片。

",张孝祥,https://song.gushiwen.cn/song//ae3911122348.mp3
上陵,"
上陵何美美，下津风以寒。
问客从何来，言从水中央。
桂树为君船，青丝为君笮，木兰为君棹，黄金错其间。
沧海之雀赤翅鸿，白雁随。
山林乍开乍合，曾不知日月明。
醴泉之水，光泽何蔚蔚。
芝为车，龙为马，览遨游，四海外。
甘露初二年，芝生铜池中，仙人下来饮，延寿千万岁。

",佚名,https://song.gushiwen.cn/song/chenlang/3fe74e7fe930.mp3
踏莎行·杨柳回塘,"
杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。 
返照迎潮，行云带雨。依依似与骚人语。当年不肯嫁春风，无端却被秋风误。

",贺铸,https://song.gushiwen.cn/song/chenlang/6e82b4129347.mp3
有所思,"
有所思，乃在大海南。
何用问遗君，双珠玳瑁簪。
用玉绍缭之。
闻君有他心，拉杂摧烧之。
摧烧之，当风扬其灰！
从今以往，勿复相思，相思与君绝！
鸡鸣狗吠，兄嫂当知之。
妃呼狶！
秋风肃肃晨风飔，东方须臾高知之！

",佚名,https://song.gushiwen.cn/song//33c39ef42500.mp3
东海有勇妇,"
梁山感杞妻，恸哭为之倾。
金石忽暂开，都由激深情。
东海有勇妇，何惭苏子卿。
学剑越处子，超然若流星。
损躯报夫仇，万死不顾生。
白刃耀素雪，苍天感精诚。
十步两躩跃，三呼一交兵。
斩首掉国门，蹴踏五藏行。
豁此伉俪愤，粲然大义明。
北海李使君，飞章奏天庭。
舍罪警风俗，流芳播沧瀛。
名在列女籍，竹帛已光荣。
淳于免诏狱，汉主为缇萦。
津妾一棹歌，脱父于严刑。
十子若不肖，不如一女英。
豫让斩空衣，有心竟无成。
要离杀庆忌，壮夫所素轻。
妻子亦何辜，焚之买虚声。
岂如东海妇，事立独扬名。

",李白,https://song.gushiwen.cn/song//ef9ab8eec782.mp3
西江月·阻风三峰下,"
满载一船秋色，平铺十里湖光。波神留我看斜阳，放起鳞鳞细浪。
明日风回更好，今宵露宿何妨。水晶宫里奏霓裳，准拟岳阳楼上。

",张孝祥,https://song.gushiwen.cn/song/chenlang/4b7defe71710.mp3
青玉案·凌波不过横塘路,"凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。
飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。(版本一)
凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。
碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。(版本二)
",贺铸,https://song.gushiwen.cn/song/chenlang/9da2f1321a19.mp3
临江仙·暮春,"
过尽征鸿来尽燕，故园消息茫然。一春憔悴有谁怜。怀家寒食夜，中酒落花天。
见说江头春浪渺，殷勤欲送归船。别来此处最萦牵。短篷南浦雨，疏柳断桥烟。

",赵长卿,https://song.gushiwen.cn/song/chenlang/1cb07911de5d.mp3
雉子班,"
雉子，班如此。之于雉梁。无以吾翁孺，雉子。知得雉子高蜚止，黄鹄蜚，之以千里，王可思。雄来蜚从雌，视子趋一雉。雉子，车大驾马滕，被王送行所中。尧羊蜚从王孙行。

",佚名,https://song.gushiwen.cn/song//9c3492cdd963.mp3
六州歌头·少年侠气,"
少年侠气，交结五都雄。肝胆洞，毛发耸。立谈中，死生同。一诺千金重。推翘勇，矜豪纵。轻盖拥，联飞鞚，斗城东。轰饮酒垆，春色浮寒瓮，吸海垂虹。闲呼鹰嗾犬，白羽摘雕弓，狡穴俄空。乐匆匆。(闲呼 一作：间呼)
似黄粱梦，辞丹凤；明月共，漾孤蓬。官冗从，怀倥偬；落尘笼，簿书丛。鶡弁如云众，供粗用，忽奇功。笳鼓动，渔阳弄，思悲翁。不请长缨，系取天骄种，剑吼西风。恨登山临水，手寄七弦桐，目送归鸿。

",贺铸,https://song.gushiwen.cn/song/chenlang/d9f25ef77ac5.mp3
白纻辞三首,"扬清歌，发皓齿，北方佳人东邻子。
且吟白纻停绿水，长袖拂面为君起。
寒云夜卷霜海空，胡风吹天飘塞鸿。
玉颜满堂乐未终，馆娃日落歌吹濛。
月寒江清夜沉沉，美人一笑千黄金。
垂罗舞縠扬哀音，郢中白雪且莫吟，子夜吴歌动君心。
动君心，冀君赏。
愿作天池双鸳鸯，一朝飞去青云上。
吴刀剪彩缝舞衣，明妆丽服夺春晖。
扬眉转袖若雪飞，倾城独立世所稀。
激楚结风醉忘归，高堂月落烛已微，玉钗挂缨君莫违。
",李白,https://song.gushiwen.cn/song//153067eaad03.mp3
摸鱼儿·更能消几番风雨,"淳熙己亥，自湖北漕移湖南，同官王正之置酒小山亭，为赋。
更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。(怕 一作：恨) (无归路 一作：迷归路）
长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。 
",辛弃疾,https://song.gushiwen.cn/song/chenlang/1443f4f57a9d.mp3
上邪,"上邪！我欲与君相知，长命无绝衰。
山无陵，江水为竭，冬雷震震，夏雨雪，天地合，乃敢与君绝。
",佚名,https://song.gushiwen.cn/song/chenlang/4ef2774ed20a.mp3
观沧海,"东临碣石，以观沧海。
水何澹澹，山岛竦峙。
树木丛生，百草丰茂。
秋风萧瑟，洪波涌起。
日月之行，若出其中；
星汉灿烂，若出其里。
幸甚至哉，歌以咏志。
",曹操,https://song.gushiwen.cn/song/jiangweiwei/630c04c81858.mp3
石州慢·薄雨收寒,"
薄雨收寒，斜照弄睛，春意空阔。长亭柳色才黄，远客一枝先折。烟横水际，映带几点归鸿，平沙消尽龙荒雪。犹记出关来，恰如今时节。
将发。画楼芳酒，红泪清歌，顿成轻别。回首经年，杳杳音尘都绝。欲知方寸，共有几许新愁？芭蕉不展丁香结。枉望断天涯，两厌厌风月

",贺铸,https://song.gushiwen.cn/song/chenlang/3d6450c909ee.mp3
水龙吟·楚天千里无云,"
楚天千里无云，露华洗出秋容净。银蟾台榭，玉壶天地，参差桂影。鸳瓦寒生，画檐光射，碧梧金井。听韶华半夜，江梅三弄，风袅袅、良宵永。 
携手西园宴罢，下瑶台、醉魂初醒。吹箫仙子，骖鸾归路，一襟清兴。鳷鹊楼高，建章门迥，星河耿耿。看沧江潮上，丹枫叶落，浸关山冷。

",曾觌,https://song.gushiwen.cn/song//24fbdeb06a1f.mp3
临高台,"
临高台以轩，下有清水清且寒。
江有香草目以兰，黄鹄高飞离哉翻。
关弓射鹄，令我主寿万年。

",佚名,https://song.gushiwen.cn/song//b62153a1442e.mp3
渌水曲,"
渌水明秋月，南湖采白蘋。
荷花娇欲语，愁杀荡舟人。

",李白,https://song.gushiwen.cn/song/chenlang/0d967ce7ca17.mp3
思越人·紫府东风放夜时,"
紫府东风放夜时。步莲秾李伴人归。五更钟动笙歌散，十里月明灯火稀。 
香苒苒，梦依依。天涯寒尽减春衣。凤凰城阙知何处，寥落星河一雁飞。

",贺铸,https://song.gushiwen.cn/song/chenlang/b1525d50497e.mp3
上之回,"
三十六离宫，楼台与天通。
阁道步行月，美人愁烟空。
恩疏宠不及，桃李伤春风。
淫乐意何极，金舆向回中。
万乘出黄道，千旗扬彩虹。
前军细柳北，后骑甘泉东。
岂问渭川老，宁邀襄野童。
但慕瑶池宴，归来乐未穷。

",李白,https://song.gushiwen.cn/song//bd73df84a01e.mp3
菩萨蛮·书江西造口壁,"
郁孤台下清江水，中间多少行人泪。西北望长安，可怜无数山。
青山遮不住，毕竟东流去。江晚正愁予，山深闻鹧鸪。 (愁予 一作：愁余)

",辛弃疾,https://song.gushiwen.cn/song/chenlang/958ebfc84111.mp3
秋思,"
春阳如昨日，碧树鸣黄鹂。
芜然蕙草暮，飒尔凉风吹。
天秋木叶下，月冷莎鸡悲。
坐愁群芳歇，白露凋华滋。

",李白,https://song.gushiwen.cn/song//3c95aba93bb6.mp3
南柯子·十里青山远,"
十里青山远，潮平路带沙。数声啼鸟怨年华。又是凄凉时候，在天涯。
白露收残月，清风散晓霞。绿杨堤畔问荷花：记得年时沽酒，那人家？(残月 一作：残暑)

",仲殊,https://song.gushiwen.cn/song/chenlang/c9fdc214032a.mp3
战城南,"
躞蹀青骊马，往战城南畿。
五历鱼丽阵，三入九重围。
名慑武安将，血污秦王衣。
为君意气重，无功终不归。

",吴均,https://song.gushiwen.cn/song//b06d82ecaee7.mp3
青玉案·元夕,"
东风夜放花千树，更吹落、星如雨。宝马雕车香满路。凤箫声动，玉壶光转，一夜鱼龙舞。
蛾儿雪柳黄金缕，笑语盈盈暗香去。众里寻他千百度，蓦然回首，那人却在，灯火阑珊处。

",辛弃疾,https://song.gushiwen.cn/song/jiangweiwei/51aa3a553057.mp3
飞龙引二首·其一,"
黄帝铸鼎于荆山，炼丹砂。
丹砂成黄金，骑龙飞上太清家，云愁海思令人嗟。
宫中彩女颜如花，飘然挥手凌紫霞，从风纵体登鸾车。
登鸾车，侍轩辕，遨游青天中，其乐不可言。

",李白,https://song.gushiwen.cn/song//7c8216e481a2.mp3
诉衷情·宝月山作,"
清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。

",仲殊,https://song.gushiwen.cn/song/chenlang/0d25c2782c9e.mp3
战城南,"
将军出紫塞，冒顿在乌贪。
笳喧雁门北，阵翼龙城南。
雕弓夜宛转，铁骑晓参驔。
应须驻白日，为待战方酣。

",卢照邻,https://song.gushiwen.cn/song//cc52f055d3d0.mp3
清平乐·村居,"茅檐低小，溪上青青草。醉里吴音相媚好，白发谁家翁媪？
大儿锄豆溪东，中儿正织鸡笼。最喜小儿亡赖，溪头卧剥莲蓬。(亡 同：无)
",辛弃疾,https://song.gushiwen.cn/song/jiangweiwei/03e80e28a0c2.mp3
飞龙引二首·其二,"
鼎湖流水清且闲，轩辕去时有弓剑，古人传道留其间。
后宫婵娟多花颜，乘鸾飞烟亦不还，骑龙攀天造天关。
造天关，闻天语，屯云河车载玉女。
载玉女，过紫皇，紫皇乃赐白兔所捣之药方。
后天而老凋三光，下视瑶池见王母，蛾眉萧飒如秋霜。

",李白,https://song.gushiwen.cn/song//a8ec2d19fd96.mp3
战城南,"
去年战，桑干源，今年战，葱河道。
洗兵条支海上波，放马天山雪中草。
万里长征战，三军尽衰老。
匈奴以杀戮为耕作，古来唯见白骨黄沙田。
秦家筑城避胡处，汉家还有烽火燃。
烽火燃不息，征战无已时。
野战格斗死，败马号鸣向天悲。
乌鸢啄人肠，衔飞上挂枯树枝。
士卒涂草莽，将军空尔为。
乃知兵者是凶器，圣人不得已而用之。

",李白,https://song.gushiwen.cn/song//adecc87c870c.mp3
摸鱼儿·东皋寓居,"
买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵藉地，酒尽未能去。 
青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。

",晁补之,https://song.gushiwen.cn/song/chenlang/1ab28cd1c76f.mp3
清平乐·独宿博山王氏庵,"
绕床饥鼠，蝙蝠翻灯舞。屋上松风吹急雨，破纸窗间自语。
平生塞北江南，归来华发苍颜。布被秋宵梦觉，眼前万里江山。

",辛弃疾,https://song.gushiwen.cn/song/chenlang/a13c998a2fce.mp3
山人劝酒,"
苍苍云松，落落绮皓。
春风尔来为阿谁，蝴蝶忽然满芳草。
秀眉霜雪颜桃花，骨青髓绿长美好。
称是秦时避世人，劝酒相欢不知老。
各守麋鹿志，耻随龙虎争。
欻起佐太子，汉王乃复惊。
顾谓戚夫人，彼翁羽翼成。
归来商山下，泛若云无情。
举觞酹巢由，洗耳何独清。
浩歌望嵩岳，意气还相倾。

",李白,https://song.gushiwen.cn/song//d6b25eaa7fca.mp3
将进酒,"
君不见黄河之水天上来，奔流到海不复回。
君不见高堂明镜悲白发，朝如青丝暮成雪。
人生得意须尽欢，莫使金樽空对月。
天生我材必有用，千金散尽还复来。
烹羊宰牛且为乐，会须一饮三百杯。
岑夫子，丹丘生，将进酒，杯莫停。
与君歌一曲，请君为我倾耳听。(倾耳听 一作：侧耳听)
钟鼓馔玉不足贵，但愿长醉不愿醒。(不足贵 一作：何足贵；不愿醒 一作：不复醒)
古来圣贤皆寂寞，惟有饮者留其名。(古来 一作：自古；惟 通：唯)
陈王昔时宴平乐，斗酒十千恣欢谑。
主人何为言少钱，径须沽取对君酌。
五花马、千金裘，呼儿将出换美酒，与尔同销万古愁。

",李白,https://song.gushiwen.cn/song/jiangweiwei/ee16df5673bc.mp3
盐角儿·亳社观梅,"
开时似雪。谢时似雪。花中奇绝。香非在蕊，香非在萼，骨中香彻。 
占溪风，留溪月。堪羞损、山桃如血。直饶更、疏疏淡淡，终有一般情别。

",晁补之,https://song.gushiwen.cn/song/chenlang/dfaf8398ad40.mp3
水龙吟·过南剑双溪楼,"
举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。
峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？

",辛弃疾,https://song.gushiwen.cn/song/chenlang/61e417151fc8.mp3
幽涧泉,"
拂彼白石，弹吾素琴。
幽涧愀兮流泉深，善手明徽高张清。
心寂历似千古，松飕飗兮万寻。
中见愁猿吊影而危处兮，叫秋木而长吟。
客有哀时失职而听者，泪淋浪以沾襟。
乃缉商缀羽，潺湲成音。
吾但写声发情于妙指，殊不知此曲之古今。
幽涧泉，鸣深林。

",李白,https://song.gushiwen.cn/song//916f30e48e70.mp3
将进酒,"
琉璃钟，琥珀浓，小槽酒滴真珠红。
烹龙炮凤玉脂泣，罗帏绣幕围香风。
吹龙笛，击鼍鼓；皓齿歌，细腰舞。
况是青春日将暮，桃花乱落如红雨。
劝君终日酩酊醉，酒不到刘伶坟上土。

",李贺,https://song.gushiwen.cn/song/chenlang/9453922891d5.mp3
秋蕊香·帘幕疏疏风透,"
帘幕疏疏风透。一线香飘金兽。朱阑倚遍黄昏后。廊上月华如昼。 
别离滋味浓于酒。著人瘦。此情不及墙东柳。春色年年如旧。(墙东 一作：东墙)

",张耒,https://song.gushiwen.cn/song/chenlang/8cd9d76e888d.mp3
西江月·夜行黄沙道中,"
明月别枝惊鹊，清风半夜鸣蝉。稻花香里说丰年，听取蛙声一片。 
七八个星天外，两三点雨山前。旧时茅店社林边，路转溪桥忽见。(溪桥 一作：溪头)

",辛弃疾,https://song.gushiwen.cn/song/jiangweiwei/f090d65212f4.mp3
君马黄,"
君马黄，我马白。
马色虽不同，人心本无隔。
共作游冶盘，双行洛阳陌。
长剑既照曜，高冠何赩赫。
各有千金裘，俱为五侯客。
猛虎落陷阱，壮夫时屈厄。
相知在急难，独好亦何益。

",李白,https://song.gushiwen.cn/song//94e81fbb26c2.mp3
雉朝飞,"
麦陇青青三月时，白雉朝飞挟两雌。
锦衣绣翼何离褷，犊牧采薪感之悲。
春天和，白日暖。
啄食饮泉勇气满，争雄斗死绣颈断。
雉子班奏急管弦，倾心酒美尽玉碗。
枯杨枯杨尔生稊，我独七十而孤栖。
弹弦写恨意不尽，瞑目归黄泥。

",李白,https://song.gushiwen.cn/song//534a5c025847.mp3
临江仙·未遇行藏谁肯信,"
未遇行藏谁肯信，如今方表名踪。无端良匠画形容。当风轻借力，一举入高空。 
才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。

",侯蒙,https://song.gushiwen.cn/song/chenlang/ee5a919b993a.mp3
贺新郎·别茂嘉十二弟,"
别茂嘉十二弟。鹈鴂、杜鹃实两种，见《离骚补注》
绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。 
将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。

",辛弃疾,https://song.gushiwen.cn/song/chenlang/fefa0c7ac1f7.mp3
芳树,"
芳树千株发，摇荡三阳时。
气软来风易，枝繁度鸟迟。
春至花如锦，夏近叶成帷。
欲寄边城客，路远谁能持。

",李爽,https://song.gushiwen.cn/song//6ba71f164362.mp3
代出自蓟北门行,"
羽檄起边亭，烽火入咸阳。
征师屯广武，分兵救朔方。(征师 一作：征骑)
严秋筋竿劲，虏阵精且强。
天子按剑怒，使者遥相望。
雁行缘石径，鱼贯度飞梁。
箫鼓流汉思，旌甲被胡霜。
疾风冲塞起，沙砾自飘扬。
马毛缩如蝟，角弓不可张。
时危见臣节，世乱识忠良。
投躯报明主，身死为国殇。

",鲍照,https://song.gushiwen.cn/song//59c253d2a8bb.mp3
瑞龙吟·大石春景,"
章台路。还见褪粉梅梢，试花桃树。愔愔坊陌人家，定巢燕子，归来旧处。 
黯凝伫。因念个人痴小，乍窥门户。清晨浅约宫黄，障风映袖，盈盈笑语。 
前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。

",周邦彦,https://song.gushiwen.cn/song/chenlang/aff9489c809f.mp3
贺新郎·甚矣吾衰矣,"邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。
甚矣吾衰矣。怅平生、交游零落，只今余几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。
一尊搔首东窗里。想渊明、《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。
",辛弃疾,https://song.gushiwen.cn/song/chenlang/098e88b62d38.mp3
芳树,"
绿树始摇芳，芳生非一叶。
一叶度春风，芳芳自相接。
色杂乱参差，众花纷重叠。
重叠不可思，思此谁能惬。

",萧衍,https://song.gushiwen.cn/song//5d2e2d45d4e0.mp3
出自蓟北门行,"
虏阵横北荒，胡星曜精芒。
羽书速惊电，烽火昼连光。
虎竹救边急，戎车森已行。
明主不安席，按剑心飞扬。
推毂出猛将，连旗登战场。
兵威冲绝幕，杀气凌穹苍。
列卒赤山下，开营紫塞傍。
孟冬沙风紧，旌旗飒凋伤。
画角悲海月，征衣卷天霜。
挥刃斩楼兰，弯弓射贤王。
单于一平荡，种落自奔亡。
收功报天子，行歌归咸阳。

",李白,https://song.gushiwen.cn/song//ab637f878c61.mp3
满庭芳·夏日溧水无想山作,"
风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。
年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。

",周邦彦,https://song.gushiwen.cn/song/chenlang/edbb6de586e6.mp3
木兰诗 / 木兰辞,"　　唧唧复唧唧，木兰当户织。不闻机杼声，唯闻女叹息。(唯 一作：惟)
　　问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。
　　东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。
　　万里赴戎机，关山度若飞。朔气传金柝，寒光照铁衣。将军百战死，壮士十年归。
　　归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。
　　爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床。脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。
　　雄兔脚扑朔，雌兔眼迷离；双兔傍地走，安能辨我是雄雌？
",乐府诗集,https://song.gushiwen.cn/song/jiangweiwei/2d6b0c83a500.mp3
丑奴儿·书博山道中壁,"
少年不识愁滋味，爱上层楼。爱上层楼，为赋新词强说愁。 
而今识尽愁滋味，欲说还休。欲说还休，却道“天凉好个秋”！

",辛弃疾,https://song.gushiwen.cn/song/chenlang/2ee36eb2ccf7.mp3
君子有所思行,"
紫阁连终南，青冥天倪色。
凭崖望咸阳，宫阙罗北极。
万井惊画出，九衢如弦直。
渭水银河清，横天流不息。
朝野盛文物，衣冠何翕赩。
厩马散连山，军容威绝域。
伊皋运元化，卫霍输筋力。
歌钟乐未休，荣去老还逼。
圆光过满缺，太阳移中昃。
不散东海金，何争西飞匿。
无作牛山悲，恻怆泪沾臆。

",李白,https://song.gushiwen.cn/song//09176053c6cf.mp3
折杨柳,"
垂杨拂绿水，摇艳东风年。
花明玉关雪，叶暖金窗烟。
美人结长想，对此心凄然。
攀条折春色，远寄龙庭前。

",李白,https://song.gushiwen.cn/song//3421b950818f.mp3
苏幕遮·燎沉香,"
燎沉香，消溽暑。鸟雀呼晴，侵晓窥檐语。叶上初阳干宿雨，水面清圆，一一风荷举。
故乡遥，何日去？家住吴门，久作长安旅。五月渔郎相忆否？小楫轻舟，梦入芙蓉浦。

",周邦彦,https://song.gushiwen.cn/song/chenlang/faf9dc70bff2.mp3
太常引·建康中秋夜为吕叔潜赋,"
一轮秋影转金波，飞镜又重磨。把酒问姮娥：被白发，欺人奈何？
乘风好去，长空万里，直下看山河。斫去桂婆娑，人道是，清光更多。

",辛弃疾,https://song.gushiwen.cn/song/make/9d2a73f5e3bd.mp3
空城雀,"
嗷嗷空城雀，身计何戚促。
本与鹪鹩群，不随凤凰族。
提携四黄口，饮乳未尝足。
食君糠秕馀，尝恐乌鸢逐。
耻涉太行险，羞营覆车粟。
天命有定端，守分绝所欲。

",李白,https://song.gushiwen.cn/song//33832eb4d441.mp3
少年游·并刀如水,"
并刀如水，吴盐胜雪，纤手破新橙。锦幄初温，兽烟不断，相对坐调笙。 
低声问：向谁行宿？城上已三更。马滑霜浓，不如休去，直是少人行！

",周邦彦,https://song.gushiwen.cn/song//2738530cf5cf.mp3
破阵子·为陈同甫赋壮词以寄之,"
醉里挑灯看剑，梦回吹角连营。八百里分麾下炙，五十弦翻塞外声，沙场秋点兵。
马作的卢飞快，弓如霹雳弦惊。了却君王天下事，赢得生前身后名。可怜白发生！

",辛弃疾,https://song.gushiwen.cn/song/yiyesheng/9822debcdc64.mp3
紫骝马,"
紫骝行且嘶，双翻碧玉蹄。
临流不肯渡，似惜锦障泥。
白雪关山远，黄云海戍迷。
挥鞭万里去，安得念春闺。

",李白,https://song.gushiwen.cn/song//0d71b78ff2bb.mp3
妾薄命,"
汉帝重阿娇，贮之黄金屋。
咳唾落九天，随风生珠玉。
宠极爱还歇，妒深情却疏。
长门一步地，不肯暂回车。
雨落不上天，水覆难再收。
君情与妾意，各自东西流。
昔日芙蓉花，今成断根草。
以色事他人，能得几时好。

",李白,https://song.gushiwen.cn/song//a3ab60f1f510.mp3
鹧鸪天·有客慨然谈功名因追念少年时事戏作,"
壮岁旌旗拥万夫，锦襜突骑渡江初。燕兵夜娖银胡䩮，汉箭朝飞金仆姑。
追往事，叹今吾，春风不染白髭须。却将万字平戎策，换得东家种树书。

",辛弃疾,https://song.gushiwen.cn/song/chenlang/78fb60bae93d.mp3
梅花落·中庭多杂树,"
中庭多杂树，偏为梅咨嗟。
问君何独然？念其霜中能作花，露中能作实。
摇荡春风媚春日，念尔零落逐寒风，徒有霜华无霜质。(寒风 一作：风飚)

",鲍照,https://song.gushiwen.cn/song/chenlang/18d68bd0d5a9.mp3
名都篇,"名都多妖女，京洛出少年。
宝剑值千金，被服丽且鲜。
斗鸡东郊道，走马长楸间。
驰骋未能半，双兔过我前。
揽弓捷鸣镝，长驱上南山。
左挽因右发，一纵两禽连。
余巧未及展，仰手接飞鸢。
观者咸称善，众工归我妍。
归来宴平乐，美酒斗十千。
脍鲤臇胎鰕，炮鳖炙熊蹯。
鸣俦啸匹侣，列坐竟长筵。
连翩击鞠壤，巧捷惟万端。
白日西南驰，光景不可攀。
云散还城邑，清晨复来还。
",曹植,https://song.gushiwen.cn/song//0f32105e2a52.mp3
西江月·遣兴,"
醉里且贪欢笑，要愁那得工夫。近来始觉古人书，信著全无是处。
昨夜松边醉倒，问松我醉何如。只疑松动要来扶，以手推松曰去。

",辛弃疾,https://song.gushiwen.cn/song/chenlang/9e4872c8ca30.mp3
公无渡河,"
黄河西来决昆仑，咆哮万里触龙门。
波滔天，尧咨嗟。
大禹理百川，儿啼不窥家。
杀湍湮洪水，九州始蚕麻。
其害乃去，茫然风沙。
被发之叟狂而痴，清晨临流欲奚为。
旁人不惜妻止之，公无渡河苦渡之。
虎可搏，河难凭，公果溺死流海湄。
有长鲸白齿若雪山，公乎公乎挂罥于其间。
箜篌所悲竟不还。

",李白,https://song.gushiwen.cn/song/chenlang/a5f0aaf7499a.mp3
美女篇,"美女妖且闲，采桑歧路间。
柔条纷冉冉，落叶何翩翩。
攘袖见素手，皓腕约金环。
头上金爵钗，腰佩翠琅玕。
明珠交玉体，珊瑚间木难。
罗衣何飘飘，轻裾随风还。
顾盼遗光彩，长啸气若兰。
行徒用息驾，休者以忘餐。
借问女安居，乃在城南端。
青楼临大路，高门结重关。
容华耀朝日，谁不希令颜？
媒氏何所营？玉帛不时安。
佳人慕高义，求贤良独难。
众人徒嗷嗷，安知彼所观？
盛年处房室，中夜起长叹。
",曹植,https://song.gushiwen.cn/song//09704ed5e290.mp3
永遇乐·京口北固亭怀古,"
千古江山，英雄无觅，孙仲谋处。舞榭歌台，风流总被，雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。
元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问：廉颇老矣，尚能饭否？

",辛弃疾,https://song.gushiwen.cn/song/chenlang/12e69f000057.mp3
夜游宫·叶下斜阳照水,"
叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。
古屋寒窗底。听几片、井桐飞坠。不恋单衾再三起。有谁知，为萧娘，书一纸。

",周邦彦,https://song.gushiwen.cn/song/chenlang/24c28d8a977d.mp3
江南,"
江南可采莲，莲叶何田田。鱼戏莲叶间。
鱼戏莲叶东，鱼戏莲叶西，鱼戏莲叶南，鱼戏莲叶北。

",汉乐府,https://song.gushiwen.cn/song/jiangweiwei/ef9cd9ba44bb.mp3
白马篇,"
白马饰金羁，连翩西北驰。
借问谁家子，幽并游侠儿。 
少小去乡邑，扬声沙漠垂。
宿昔秉良弓，楛矢何参差。
控弦破左的，右发摧月支。
仰手接飞猱，俯身散马蹄。
狡捷过猴猿，勇剽若豹螭。
边城多警急，虏骑数迁移。
羽檄从北来，厉马登高堤。
长驱蹈匈奴，左顾凌鲜卑。
弃身锋刃端，性命安可怀？
父母且不顾，何言子与妻！
名编壮士籍，不得中顾私。
捐躯赴国难，视死忽如归！(名编 一作：名在)

",曹植,https://song.gushiwen.cn/song/make/11d3cbf86d9d.mp3
南乡子·登京口北固亭有怀,"
何处望神州？满眼风光北固楼。千古兴亡多少事？悠悠。不尽长江滚滚流。
年少万兜鍪，坐断东南战未休。天下英雄谁敌手？曹刘。生子当如孙仲谋。

",辛弃疾,https://song.gushiwen.cn/song/chenlang/3cfc9856b57a.mp3
解语花·上元,"
风消焰蜡，露浥红莲，花市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。
因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。

",周邦彦,https://song.gushiwen.cn/song/chenlang/ba9ffece6708.mp3
登高丘而望远,"
登高丘，望远海。
六鳌骨已霜，三山流安在？
扶桑半摧折，白日沈光彩。
银台金阙如梦中，秦皇汉武空相待。
精卫费木石，鼋鼍无所凭。
君不见骊山茂陵尽灰灭，牧羊之子来攀登。
盗贼劫宝玉，精灵竟何能？
穷兵黩武今如此，鼎湖飞龙安可乘？

",李白,https://song.gushiwen.cn/song/chenlang/258befa7a259.mp3
兰陵王·柳,"
柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。
闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。
凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。

",周邦彦,https://song.gushiwen.cn/song/chenlang/f08c341659b7.mp3
卜算子·见也如何暮,"
见也如何暮。别也如何遽。别也应难见也难，后会难凭据。 
去也如何去。住也如何住。住也应难去也难，此际难分付。

",石孝友,https://song.gushiwen.cn/song//1af881281b3a.mp3
发白马,"
将军发白马，旌节度黄河。
箫鼓聒川岳，沧溟涌涛波。
武安有振瓦，易水无寒歌。
铁骑若雪山，饮流涸滹沱。
扬兵猎月窟，转战略朝那。
倚剑登燕然，边烽列嵯峨。
萧条万里外，耕作五原多。
一扫清大漠，包虎戢金戈。

",李白,https://song.gushiwen.cn/song//52b5cb2ea2c1.mp3
东光,"
东光乎，苍梧何不乎。
苍梧多腐粟，无益诸军粮。
诸军游荡子，早行多悲伤。

",佚名,https://song.gushiwen.cn/song//d5f17da8fdc5.mp3
水调歌头·送章德茂大卿使虏,"
不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！
尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！

",陈亮,https://song.gushiwen.cn/song/chenlang/4d9974195b64.mp3
六丑·蔷薇谢后作,"
正单衣试酒，怅客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。 
东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。

",周邦彦,https://song.gushiwen.cn/song/chenlang/e550c4be4735.mp3
饮马长城窟行,"青青河畔草，绵绵思远道。
远道不可思，夙昔梦见之。(夙昔 一作：宿昔)
梦见在我傍，忽觉在他乡。
他乡各异县，辗转不相见。
枯桑知天风，海水知天寒。
入门各自媚，谁肯相为言？
客从远方来，遗我双鲤鱼。
呼儿烹鲤鱼，中有尺素书。
长跪读素书，书中竟何如？
上言加餐食，下言长相忆。
",佚名,https://song.gushiwen.cn/song/chenlang/495ec34d0ba5.mp3
千里思,"
李陵没胡沙，苏武还汉家。
迢迢五原关，朔雪乱边花。
一去隔绝国，思归但长嗟。
鸿雁向西北，因书报天涯。

",李白,https://song.gushiwen.cn/song//887ef43788f4.mp3
水龙吟·春恨,"
闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。 
寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡封泪，几多幽怨。正销魂，又是疏烟淡月，子规声断。

",陈亮,https://song.gushiwen.cn/song/chenlang/8e1e68bfcb30.mp3
西河·金陵怀古,"
佳丽地。南朝盛事谁记。山围故国绕清江，髻鬟对起。怒涛寂寞打孤城，风樯遥度天际。 
断崖树，犹倒倚。莫愁艇子曾系。空余旧迹郁苍苍，雾沉半垒。夜深月过女墙来，伤心东望淮水。 
酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。

",周邦彦,https://song.gushiwen.cn/song/chenlang/b05f700e9f41.mp3
薤露,"
薤上露，何易晞。
露晞明朝更复落，人死一去何时归。

",佚名,https://song.gushiwen.cn/song//8a34d5a78abc.mp3
伤歌行,"
昭昭素明月，辉光烛我床。
忧人不能寐，耿耿夜何长。
微风吹闺闼，罗帷自飘扬。
揽衣曳长带，屣履下高堂。
东西安所之，徘徊以彷徨。
春鸟翻南飞，翩翩独翱翔。
悲声命俦匹，哀鸣伤我肠。
感物怀所思，泣涕忽沾裳。
伫立吐高吟，舒愤诉穹苍。

",曹叡,https://song.gushiwen.cn/song//79fded3d20b0.mp3
虞美人·疏篱曲径田家小,"
疏篱曲径田家小。云树开清晓。天寒山色有无中。野外一声钟起、送孤蓬。 
添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。

",周邦彦,https://song.gushiwen.cn/song//1cef42b81ca4.mp3
唐多令·芦叶满汀洲,"安远楼小集，侑觞歌板之姬黄其姓者，乞词于龙洲道人，为赋此《唐多令》。同柳阜之、刘去非、石民瞻、周嘉仲、陈孟参、孟容。时八月五日也。
芦叶满汀洲，寒沙带浅流。二十年重过南楼。柳下系船犹未稳，能几日，又中秋。
黄鹤断矶头，故人今在否？旧江山浑是新愁。欲买桂花同载酒，终不似，少年游。(在否 一作：在不)
",刘过,https://song.gushiwen.cn/song/chenlang/79730f08af17.mp3
陌上桑,"
美女渭桥东，春还事蚕作。
五马如飞龙，青丝结金络。
不知谁家子，调笑来相谑。
妾本秦罗敷，玉颜艳名都。
绿条映素手，采桑向城隅。
使君且不顾，况复论秋胡。
寒螀爱碧草，鸣凤栖青梧。
托心自有处，但怪傍人愚。
徒令白日暮，高驾空踟蹰。

",李白,https://song.gushiwen.cn/song//7e2c72689e09.mp3
长相思·其二,"
日色欲尽花含烟，月明欲素愁不眠。(欲素 一作：如素)
赵瑟初停凤凰柱，蜀琴欲奏鸳鸯弦。
此曲有意无人传，愿随春风寄燕然。
忆君迢迢隔青天。昔日横波目，今作流泪泉。
不信妾断肠，归来看取明镜前。(断肠 一作：肠断)

",李白,https://song.gushiwen.cn/song/chenlang/edfc02db5bb3.mp3
西江月·堂上谋臣尊俎,"
堂上谋臣尊俎，边头将士干戈。天时地利与人和，“燕可伐欤？”曰：“可”。
今日楼台鼎鼐，明年带砺山河。大家齐唱《大风歌》，不日四方来贺。

",刘过,https://song.gushiwen.cn/song//a73bf3bf9923.mp3
蝶恋花·早行,"
月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。
执手霜风吹鬓影。去意徊徨，别语愁难听。楼上阑干横斗柄，露寒人远鸡相应。

",周邦彦,https://song.gushiwen.cn/song/chenlang/d25b6a65d197.mp3
长歌行,"
逝矣经天日，悲哉带地川。
寸阴无停晷，尺波岂徒旋。
年往迅劲矢，时来亮急弦。
远期鲜克及，盈数固希全。
容华夙夜零，体泽坐自捐。
兹物苟难停，吾寿安得延。
俛仰逝将过，倏忽几何间。
慷慨亦焉诉，天道良自然。
但恨功名薄，竹帛无所宣。
迨及岁未暮，长歌乘我闲。

",陆机,https://song.gushiwen.cn/song//b9ad32213da8.mp3
仙人篇,"
仙人揽六箸，对博太山隅。
湘娥拊琴瑟，秦女吹笙竽。
玉樽盈桂酒，河伯献神鱼。
四海一何局，九州安所如。
韩终与王乔，要我于天衢。
万里不足步，轻举凌太虚。
飞腾逾景云，高风吹我躯。
回驾观紫微，与帝合灵符。
阊阖正嵯峨，双阙万丈余。
玉树扶道生，白虎夹门枢。
驱风游四海，东过王母庐。
俯观五岳间，人生如寄居。
潜光养羽翼，进趣且徐徐。
不见昔轩辕，升龙出鼎湖。
徘徊九天下，与尔长相须。

",曹植,https://song.gushiwen.cn/song//dae9d7e5db21.mp3
点绛唇·丁未冬过吴松作,"
燕雁无心，太湖西畔随云去。数峰清苦。商略黄昏雨。 
第四桥边，拟共天随住。今何许。凭阑怀古。残柳参差舞。

",姜夔,https://song.gushiwen.cn/song/chenlang/c0fd34be98b7.mp3
玉楼春·桃溪不作从容住,"
桃溪不作从容住，秋藕绝来无续处。当时相候赤阑桥，今日独寻黄叶路。
烟中列岫青无数，雁背夕阳红欲暮。人如风后入江云，情似雨馀粘地絮。

",周邦彦,https://song.gushiwen.cn/song//2a984170f0e0.mp3
长歌行,"
桃李待日开，荣华照当年。
东风动百物，草木尽欲言。
枯枝无丑叶，涸水吐清泉。
大力运天地，羲和无停鞭。
功名不早著，竹帛将何宣。
桃李务青春，谁能贳白日。
富贵与神仙，蹉跎成两失。
金石犹销铄，风霜无久质。
畏落日月后，强欢歌与酒。
秋霜不惜人，倏忽侵蒲柳。

",李白,https://song.gushiwen.cn/song/make/2d13ed0d54e9.mp3
踏莎行·自沔东来丁未元日至金陵江上感梦而作,"燕燕轻盈，莺莺娇软，分明又向华胥见。夜长争得薄情知？春初早被相思染。
别后书辞，别时针线，离魂暗逐郎行远。淮南皓月冷千山，冥冥归去无人管。
",姜夔,https://song.gushiwen.cn/song/chenlang/8608930dd293.mp3
江神子·杏花村馆酒旗风,"
杏花村馆酒旗风。水溶溶。飏残红。野渡舟横，杨柳绿阴浓。望断江南山色远，人不见，草连空。 
夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。

",谢逸,https://song.gushiwen.cn/song/chenlang/46611df76714.mp3
春日行,"
献岁发，吾将行。
春山茂，春日明。
园中鸟，多嘉声。
梅始发，柳始青。
泛舟舻，齐棹惊。
奏《采菱》，歌《鹿鸣》。
风微起，波微生。
弦亦发，酒亦倾。
入莲池，折桂枝。
芳袖动，芬叶披。
两相思，两不知。

",鲍照,https://song.gushiwen.cn/song/chenlang/977e8ae8ccda.mp3
鹧鸪天·己酉之秋苕溪记所见,"
京洛风流绝代人。因何风絮落溪津。笼鞋浅出鸦头袜，知是凌波缥缈身。 
红乍笑，绿长嚬。与谁同度可怜春。鸳鸯独宿何曾惯，化作西楼一缕云。

",姜夔,https://song.gushiwen.cn/song//4c8ff17aa622.mp3
薤露行,"
惟汉廿二世，所任诚不良。
沐猴而冠带，知小而谋强。
犹豫不敢断，因狩执君王。
白虹为贯日，己亦先受殃。
贼臣持国柄，杀主灭宇京。
荡覆帝基业，宗庙以燔丧。
播越西迁移，号泣而且行。
瞻彼洛城郭，微子为哀伤。

",曹操,https://song.gushiwen.cn/song/chenlang/a892cc9b9272.mp3
惜分飞·泪湿阑干花著露,"
泪湿阑干花著露，愁到眉峰碧聚。此恨平分取，更无言语空相觑。 
断雨残云无意绪，寂寞朝朝暮暮。今夜山深处，断魂分付潮回去。

",毛滂,https://song.gushiwen.cn/song/chenlang/646317f664b5.mp3
春日行,"
深宫高楼入紫清，金作蛟龙盘绣楹。
佳人当窗弄白日，弦将手语弹鸣筝。
春风吹落君王耳，此曲乃是升天行。
因出天池泛蓬瀛，楼船蹙沓波浪惊。
三千双蛾献歌笑，挝钟考鼓宫殿倾，万姓聚舞歌太平。
我无为，人自宁。
三十六帝欲相迎，仙人飘翩下云輧。
帝不去，留镐京。
安能为轩辕，独往入窅冥。
小臣拜献南山寿，陛下万古垂鸿名。

",李白,https://song.gushiwen.cn/song//10c902191e74.mp3
念奴娇·闹红一舸,"余客武陵。湖北宪治在焉：古城野水，乔木参天。余与二三友，日荡舟其间。薄荷花而饮，意象幽闲，不类人境。秋水且涸。荷叶出地寻丈，因列坐其下，上不见日。清风徐来，绿云自动。间于疏处，窥见游人画船，亦一乐也。朅来吴兴。数得相羊荷花中，又夜泛西湖，光景奇绝。故以此句写之。
闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菇蒲雨。嫣然摇动，冷香飞上诗句。
日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。(愁人 一作：愁入)
",姜夔,https://song.gushiwen.cn/song//406b5b4f718a.mp3
薤露,"
天地无穷极，阴阳转相因。
人居一世间，忽若风吹尘。
愿得展功勤，输力于明君。
怀此王佐才，慷慨独不群。
鳞介尊神龙，走兽宗麒麟。
虫兽犹知德，何况于士人。
孔氏删诗书，王业粲已分。
骋我径寸翰，流藻垂华芬。

",曹植,https://song.gushiwen.cn/song/chenlang/ac5ea0c6b891.mp3
水调歌头·秋色渐将晚,"
秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。 
念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。

",叶梦得,https://song.gushiwen.cn/song/chenlang/e94721389239.mp3
古朗月行,"小时不识月，呼作白玉盘。
又疑瑶台镜，飞在青云端。(青云 一作：白云)
仙人垂两足，桂树何团团。
白兔捣药成，问言与谁餐？
蟾蜍蚀圆影，大明夜已残。
羿昔落九乌，天人清且安。
阴精此沦惑，去去不足观。
忧来其如何？凄怆摧心肝。
",李白,https://song.gushiwen.cn/song/make/04c68a9b161e.mp3
齐天乐·蟋蟀,"丙辰岁，与张功父会饮张达可之堂。闻屋壁间蟋蟀有声，功父约予同赋，以授歌者。功父先成，辞甚美。予裴回末利花间，仰见秋月，顿起幽思，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。
庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？
西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。
",姜夔,https://song.gushiwen.cn/song//7d4dfc7f3db4.mp3
蒿里,"
蒿里谁家地，聚敛魂魄无贤愚。
鬼伯一何相催促，人命不得少踟蹰。

",佚名,https://song.gushiwen.cn/song//52279bb03669.mp3
少年行四首,"新丰美酒斗十千，咸阳游侠多少年。
相逢意气为君饮，系马高楼垂柳边。
出身仕汉羽林郎，初随骠骑战渔阳。
孰知不向边庭苦，纵死犹闻侠骨香。
一身能擘两雕弧，虏骑千重只似无。
偏坐金鞍调白羽，纷纷射杀五单于。
汉家君臣欢宴终，高议云台论战功。
天子临轩赐侯印，将军佩出明光宫。
",王维,https://song.gushiwen.cn/song/chenlang/5cf2a57f35f2.mp3
点绛唇·绍兴乙卯登绝顶小亭,"
缥缈危亭，笑谈独在千峰上。与谁同赏。万里横烟浪。 
老去情怀，犹作天涯想。空惆怅。少年豪放。莫学衰翁样。

",叶梦得,https://song.gushiwen.cn/song/caociyi/8ec8a1fc7509.mp3
扬州慢·淮左名都,"淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有《黍离》之悲也。
淮左名都，竹西佳处，解鞍少驻初程。过春风十里，尽荠麦青青。自胡马窥江去后，废池乔木，犹厌言兵。渐黄昏，清角吹寒，都在空城。 
杜郎俊赏，算而今重到须惊。纵豆蔻词工，青楼梦好，难赋深情。二十四桥仍在，波心荡，冷月无声。念桥边红药，年年知为谁生？
",姜夔,https://song.gushiwen.cn/song/chenlang/a8062138a414.mp3
蒿里行,"关东有义士，兴兵讨群凶。
初期会盟津，乃心在咸阳。
军合力不齐，踌躇而雁行。
势利使人争，嗣还自相戕。
淮南弟称号，刻玺于北方。
铠甲生虮虱，万姓以死亡。
白骨露于野，千里无鸡鸣。
生民百遗一，念之断人肠。
",曹操,https://song.gushiwen.cn/song/make/0c29e174924a.mp3
游侠篇,"
翩翩四公子，浊世称贤明。
龙虎方交争，七国并抗衡。
食客三千余，门下多豪英。
游说朝夕至，辩士自纵横。
孟尝东出关，济身由鸡鸣。
信陵西反魏，秦人不窥兵。
赵胜南诅楚，乃与毛遂行。
黄歇北适秦，太子还入荆。
美哉游侠士，何以尚四卿。
我则异于是，好古师老、彭。

",张华,https://song.gushiwen.cn/song//a7ab4b0acebe.mp3
点绛唇·新月娟娟,"
新月娟娟，夜寒江静山衔斗。起来搔首，梅影横窗瘦。
好个霜天，闲却传杯手。君知否？乱鸦啼后，归兴浓于酒。

",汪藻,https://song.gushiwen.cn/song/chenlang/b8de18a714fd.mp3
长亭怨慢·渐吹尽,"余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。
渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！
日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。
",姜夔,https://song.gushiwen.cn/song//66261a47fc2b.mp3
短歌行,"
对酒当歌，人生几何！
譬如朝露，去日苦多。
慨当以慷，忧思难忘。
何以解忧？唯有杜康。(唯 一作：惟)
青青子衿，悠悠我心。
但为君故，沉吟至今。
呦呦鹿鸣，食野之苹。
我有嘉宾，鼓瑟吹笙。
明明如月，何时可掇？(明明 一作：皎皎)
忧从中来，不可断绝。
越陌度阡，枉用相存。
契阔谈讌，心念旧恩。(谈讌 一作：谈宴)
月明星稀，乌鹊南飞。
绕树三匝，何枝可依？
山不厌高，海不厌深。
周公吐哺，天下归心。

",曹操,https://song.gushiwen.cn/song/yiyesheng/35000de73cdb.mp3
蓦山溪·梅,"
洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。
月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？

",曹组,https://song.gushiwen.cn/song/chenlang/c50a18f20a5e.mp3
同声歌,"
邂逅承际会，得充君后房。
情好新交接，恐栗若探汤。
不才勉自竭，贱妾职所当。
绸缪主中馈，奉礼助蒸尝。
思为莞蒻席，在下蔽匡床。
愿为罗衾帱，在上卫风霜。
洒扫清枕席，鞮芬以狄香。
重户结金扃，高下华灯光。
衣解巾粉御，列图陈枕张。
素女为我师，仪态盈万方。
众夫希所见，天老教轩皇。
乐莫斯夜乐，没齿焉可忘。

",张衡,https://song.gushiwen.cn/song//b3ad50718947.mp3
短歌行,"
置酒高堂，悲歌临觞。
人寿几何，逝如朝霜。
时无重至，华不再阳。
苹以春晖，兰以秋芳。
来日苦短，去日苦长。
今我不乐，蟋蟀在房。
乐以会兴，悲以别章。
岂曰无感，忧为子忘。
我酒既旨，我肴既臧。
短歌可咏，长夜无荒。

",陆机,https://song.gushiwen.cn/song//acb53c9d482a.mp3
暗香·旧时月色,"辛亥之冬，余载雪诣石湖。止既月，授简索句，且征新声，作此两曲，石湖把玩不已，使工妓隶习之，音节谐婉，乃名之曰《暗香》、《疏影》。
旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。
江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？
",姜夔,https://song.gushiwen.cn/song/chenlang/167bcafbfe95.mp3
三台·清明应制,"
见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。 
乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。 
正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。

",万俟咏,https://song.gushiwen.cn/song//f8b9b0d72525.mp3
侠客行,"
赵客缦胡缨，吴钩霜雪明。
银鞍照白马，飒沓如流星。
十步杀一人，千里不留行。
事了拂衣去，深藏身与名。
闲过信陵饮，脱剑膝前横。
将炙啖朱亥，持觞劝侯嬴。
三杯吐然诺，五岳倒为轻。
眼花耳热后，意气素霓生。
救赵挥金槌，邯郸先震惊。
千秋二壮士，烜赫大梁城。
纵死侠骨香，不惭世上英。
谁能书阁下，白首太玄经。

",李白,https://song.gushiwen.cn/song/chenlang/ba8834731905.mp3
短歌行,"
白日何短短，百年苦易满。
苍穹浩茫茫，万劫太极长。
麻姑垂两鬓，一半已成霜。
天公见玉女，大笑亿千场。
吾欲揽六龙，回车挂扶桑。
北斗酌美酒，劝龙各一觞。
富贵非所愿，与人驻颜光。

",李白,https://song.gushiwen.cn/song/make/5cb9ef687be4.mp3
疏影·苔枝缀玉,"辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。
苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。
犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。
",姜夔,https://song.gushiwen.cn/song/chenlang/cd33ded081be.mp3
游子吟,"
慈母手中线，游子身上衣。
临行密密缝，意恐迟迟归。
谁言寸草心，报得三春晖。

",孟郊,https://song.gushiwen.cn/song/jiangweiwei/161d06b0b556.mp3
天净沙·夏,"
云收雨过波添，楼高水冷瓜甜，绿树阴垂画檐。纱厨藤簟，玉人罗扇轻缣。

",白朴,https://song.gushiwen.cn/song/chenlang/1ba6bb1f525d.mp3
远别离,"
远别离，古有皇英之二女，乃在洞庭之南，潇湘之浦。
海水直下万里深，谁人不言此离苦？
日惨惨兮云冥冥，猩猩啼烟兮鬼啸雨。
我纵言之将何补？
皇穹窃恐不照余之忠诚，雷凭凭兮欲吼怒。
尧舜当之亦禅禹。
君失臣兮龙为鱼，权归臣兮鼠变虎。
或云：尧幽囚，舜野死。
九疑联绵皆相似，重瞳孤坟竟何是？
帝子泣兮绿云间，随风波兮去无还。
恸哭兮远望，见苍梧之深山。
苍梧山崩湘水绝，竹上之泪乃可灭。

",李白,https://song.gushiwen.cn/song/chenlang/880f60102038.mp3
猛虎行,"
渴不饮盗泉水，热不息恶木阴。
恶木岂无枝？志士多苦心。
整驾肃时命，杖策将远寻。
饥食猛虎窟，寒栖野雀林。
日归功未建，时往岁载阴。
崇云临岸骇，鸣条随风吟。
静言幽谷底，长啸高山岑。
急弦无懦响，亮节难为音。
人生诚未易，曷云开此衿？
眷我耿介怀，俯仰愧古今。

",陆机,https://song.gushiwen.cn/song//deba166e5c55.mp3
秦女休行,"
西门秦氏女，秀色如琼花。
手挥白杨刀，清昼杀雠家。
罗袖洒赤血，英声凌紫霞。
直上西山去，关吏相邀遮。
婿为燕国王，身被诏狱加。
犯刑若履虎，不畏落爪牙。
素颈未及断，摧眉伏泥沙。
金鸡忽放赦，大辟得宽赊。
何惭聂政姊，万古共惊嗟。

",李白,https://song.gushiwen.cn/song//57726f839f74.mp3
水仙子·夜雨,"一声梧叶一声秋，一点芭蕉一点愁，三更归梦三更后。落灯花，棋未收，叹新丰逆旅淹留。枕上十年事，江南二老忧，都到心头。(逆旅淹留 一作：孤馆人留)
",徐再思,https://song.gushiwen.cn/song/chenlang/39ad02580f79.mp3
久别离,"
别来几春未还家，玉窗五见樱桃花。
况有锦字书，开缄使人嗟。
至此肠断彼心绝。
云鬟绿鬓罢梳结，愁如回飙乱白雪。
去年寄书报阳台，今年寄书重相催。 
东风兮东风，为我吹行云使西来。
待来竟不来，落花寂寂委青苔。

",李白,https://song.gushiwen.cn/song/chenlang/dc21dcbbe53a.mp3
猛虎行,"
朝作猛虎行，暮作猛虎吟。
肠断非关陇头水，泪下不为雍门琴。
旌旗缤纷两河道，战鼓惊山欲倾倒。
秦人半作燕地囚，胡马翻衔洛阳草。
一输一失关下兵，朝降夕叛幽蓟城。
巨鳌未斩海水动，鱼龙奔走安得宁。
颇似楚汉时，翻覆无定止。
朝过博浪沙，暮入淮阴市。
张良未遇韩信贫，刘项存亡在两臣。
暂到下邳受兵略，来投漂母作主人。
贤哲栖栖古如此，今时亦弃青云士。
有策不敢犯龙鳞，窜身南国避胡尘。
宝书长剑挂高阁，金鞍骏马散故人。
昨日方为宣城客，掣铃交通二千石。
有时六博快壮心，绕床三匝呼一掷。
楚人每道张旭奇，心藏风云世莫知。
三吴邦伯多顾盼，四海雄侠皆相推。
萧曹曾作沛中吏，攀龙附凤当有时。
溧阳酒楼三月春，杨花漠漠愁杀人。
胡人绿眼吹玉笛，吴歌白纻飞梁尘。
丈夫相见且为乐，槌牛挝鼓会众宾。
我从此去钓东海，得鱼笑寄情相亲。

",李白,https://song.gushiwen.cn/song//d245ce1abb42.mp3
壮士篇,"
天地相震荡，回薄不知穷。
人物禀常格，有始必有终。
年时俯仰过，功名宜速崇。
壮士怀愤激，安能守虚冲？
乘我大宛马，抚我繁弱弓。
长剑横九野，高冠拂玄穹。
慷慨成素霓，啸咤起清风。
震响骇八荒，奋威曜四戎。
濯鳞沧海畔，驰骋大漠中。
独步圣明世，四海称英雄。

",张华,https://song.gushiwen.cn/song//4d047376ca5f.mp3
西洲曲,"
忆梅下西洲，折梅寄江北。
单衫杏子红，双鬓鸦雏色。
西洲在何处？两桨桥头渡。
日暮伯劳飞，风吹乌臼树。
树下即门前，门中露翠钿。
开门郎不至，出门采红莲。
采莲南塘秋，莲花过人头。
低头弄莲子，莲子清如水。
置莲怀袖中，莲心彻底红。
忆郎郎不至，仰首望飞鸿。
鸿飞满西洲，望郎上青楼。
楼高望不见，尽日栏杆头。
栏杆十二曲，垂手明如玉。
卷帘天自高，海水摇空绿。
海水梦悠悠，君愁我亦愁。
南风知我意，吹梦到西洲。

",佚名,https://song.gushiwen.cn/song/chenlang/32d2e7ebc423.mp3
天净沙·冬,"
一声画角谯门，半庭新月黄昏，雪里山前水滨。竹篱茅舍，淡烟衰草孤村。

",白朴,https://song.gushiwen.cn/song/chenlang/257be0e7811c.mp3
对酒行,"
松子栖金华，安期入蓬海。
此人古之仙，羽化竟何在。
浮生速流电，倏忽变光彩。
天地无凋换，容颜有迁改。
对酒不肯饮，含情欲谁待。

",李白,https://song.gushiwen.cn/song//64b21cad768d.mp3
秦女卷衣,"
天子居未央，妾侍卷衣裳。
顾无紫宫宠，敢拂黄金床。
水至亦不去，熊来尚可当。
微身奉日月，飘若萤之光。
愿君采葑菲，无以下体妨。

",李白,https://song.gushiwen.cn/song//ba0f6a9606f5.mp3
长干行二首,"妾发初覆额，折花门前剧。
郎骑竹马来，绕床弄青梅。
同居长干里，两小无嫌猜，
十四为君妇，羞颜未尝开。
低头向暗壁，千唤不一回。
十五始展眉，愿同尘与灰。
常存抱柱信，岂上望夫台。
十六君远行，瞿塘滟滪堆。
五月不可触，猿声天上哀。
门前迟行迹，一一生绿苔。
苔深不能扫，落叶秋风早。
八月胡蝶黄，双飞西园草。(胡蝶 一作：蝴蝶)
感此伤妾心，坐愁红颜老。
早晚下三巴，预将书报家。
相迎不道远，直至长风沙。
忆妾深闺里，烟尘不曾识。
嫁与长干人，沙头候风色。
五月南风兴，思君下巴陵。
八月西风起，想君发扬子。
去来悲如何，见少离别多。
湘潭几日到，妾梦越风波。
昨夜狂风度，吹折江头树。
淼淼暗无边，行人在何处。
好乘浮云骢，佳期兰渚东。
鸳鸯绿蒲上，翡翠锦屏中。
自怜十五余，颜色桃花红。
那作商人妇，愁水复愁风。
",李白,https://song.gushiwen.cn/song//6f011ece9f8d.mp3
山坡羊·骊山怀古,"
骊山四顾，阿房一炬，当时奢侈今何处？只见草萧疏，水萦纡。至今遗恨迷烟树。列国周齐秦汉楚。赢，都变做了土；输，都变做了土。

",张养浩,https://song.gushiwen.cn/song/chenlang/614c91077b60.mp3
燕歌行二首·其一,"秋风萧瑟天气凉，草木摇落露为霜，群燕辞归鹄南翔。(鹄南翔 一作：雁南翔）
念君客游思断肠，慊慊思归恋故乡，君何淹留寄他方？(君何 一作：何为)
贱妾茕茕守空房，忧来思君不敢忘，不觉泪下沾衣裳。
援琴鸣弦发清商，短歌微吟不能长。
明月皎皎照我床，星汉西流夜未央。
牵牛织女遥相望，尔独何辜限河梁。
",曹丕,https://song.gushiwen.cn/song/make/dc47feaddcd7.mp3
丽人行,"
三月三日天气新，长安水边多丽人。
态浓意远淑且真，肌理细腻骨肉匀。
绣罗衣裳照暮春，蹙金孔雀银麒麟。
头上何所有？翠微匎叶垂鬓唇。
背后何所见？珠压腰衱稳称身。
就中云幕椒房亲，赐名大国虢与秦。
紫驼之峰出翠釜，水精之盘行素鳞。
犀箸厌饫久未下，鸾刀缕切空纷纶。
黄门飞鞚不动尘，御厨络绎送八珍。
箫鼓哀吟感鬼神，宾从杂遝实要津。
后来鞍马何逡巡，当轩下马入锦茵。
杨花雪落覆白苹，青鸟飞去衔红巾。
炙手可热势绝伦，慎莫近前丞相嗔！

",杜甫,https://song.gushiwen.cn/song/chenlang/3d39d2ba54ca.mp3
悲歌,"悲歌可以当泣，远望可以当归。
思念故乡，郁郁累累。
欲归家无人，欲渡河无船。
心思不能言，肠中车轮转。
",佚名,https://song.gushiwen.cn/song/chenlang/a9d727eecf26.mp3
人月圆·山中书事,"
兴亡千古繁华梦，诗眼倦天涯。孔林乔木，吴宫蔓草，楚庙寒鸦。
数间茅舍，藏书万卷，投老村家。山中何事？松花酿酒，春水煎茶。

",张可久,https://song.gushiwen.cn/song/chenlang/abc05662aed6.mp3
燕歌行二首·其二,"
别日何易会日难，山川悠远路漫漫。
郁陶思君未敢言，寄声浮云往不还。
涕零雨面毁形颜，谁能怀忧独不叹。
展诗清歌仰自宽，乐往哀来摧肺肝。
耿耿伏枕不能眠，披衣出户步东西。
仰看星月观云间，飞鸽晨鸣声可怜，留连顾怀不能存。

",曹丕,https://song.gushiwen.cn/song/make/3cd873eb30e0.mp3
东飞伯劳歌,"东飞伯劳西飞燕，黄姑织女时相见。
谁家女儿对门居，开颜发艳照里闾。
南窗北牖挂明光，罗帷绮箔脂粉香。
女儿年几十五六，窈窕无双颜如玉。
三春已暮花从风，空留可怜与谁同。
",萧衍,https://song.gushiwen.cn/song//4714f3eae1e7.mp3
终身误,"
都道是金玉良姻，俺只念木石前盟。
空对着，山中高士晶莹雪；终不忘，世外仙姝寂寞林。
叹人间，美中不足今方信。
纵然是齐眉举案，到底意难平。

",曹雪芹,https://song.gushiwen.cn/song/chenlang/5918027731dc.mp3
结客少年场行,"
紫燕黄金瞳，啾啾摇绿騣。
平明相驰逐，结客洛门东。
少年学剑术，凌轹白猿公。
珠袍曳锦带，匕首插吴鸿。
由来万夫勇，挟此生雄风。
托交从剧孟，买醉入新丰。
笑尽一杯酒，杀人都市中。
羞道易水寒，从令日贯虹。
燕丹事不立，虚没秦帝宫。
舞阳死灰人，安可与成功。

",李白,https://song.gushiwen.cn/song//7b6eccca3048.mp3
树中草,"
鸟衔野田草，误入枯桑里。
客土植危根，逢春犹不死。
草木虽无情，因依尚可生。
如何同枝叶，各自有枯荣。

",李白,https://song.gushiwen.cn/song//816f50463996.mp3
沉醉东风·对酒,"
对酒问人生几何，被无情日月消磨。炼成腹内丹，泼煞心头火。葫芦提醉中闲过。万里云山入浩歌，一任旁人笑我。

",卢挚,https://song.gushiwen.cn/song/chenlang/d297e8e27921.mp3
皂罗袍·原来姹紫嫣红开遍,"
原来姹紫嫣红开遍，似这般都付与断井颓垣。良辰美景奈何天，赏心乐事谁家院！朝飞暮卷，云霞翠轩；雨丝风片，烟波画船——锦屏人忒看的这韶光贱！(颓垣 一作：残垣)

",汤显祖,https://song.gushiwen.cn/song/chenlang/11dddffb4c2f.mp3
长相思·其一,"
长相思，在长安。
络纬秋啼金井阑，微霜凄凄簟色寒。
孤灯不明思欲绝，卷帷望月空长叹。
美人如花隔云端！
上有青冥之长天，下有渌水之波澜。(长天 一作：高天)
天长路远魂飞苦，梦魂不到关山难。
长相思，摧心肝！

",李白,https://song.gushiwen.cn/song/chenlang/8f424591685d.mp3
董娇饶,"洛阳城东路，桃李生路旁。
花花自相对，叶叶自相当。
春风东北起，花叶正低昂。
不知谁家子，提笼行采桑。
纤手折其枝，花落何飘扬。
请谢彼姝子，何为见损伤。
高秋八九月，白露变为霜。
终年会飘堕，安得久馨香。
秋时自零落，春月复芬芳。
何如盛年去，欢爱永相忘。
吾欲竟此曲，此曲愁人肠。
归来酌美酒，挟瑟上高堂。
",宋子侯,https://song.gushiwen.cn/song/chenlang/4b47901e6beb.mp3
蟾宫曲·扬州汪右丞席上即事,"
江城歌吹风流，雨过平山，月满西楼。几许年华，三生醉梦，六月凉秋。按锦瑟佳人劝酒，卷朱帘齐按凉州。客去还留，云树萧萧，河汉悠悠。

",卢挚,https://song.gushiwen.cn/song//949e63d705e7.mp3
羽林郎,"昔有霍家奴，姓冯名子都。
依倚将军势，调笑酒家胡。
胡姬年十五，春日独当垆。
长裾连理带，广袖合欢襦。
头上蓝田玉，耳后大秦珠。
两鬟何窈窕，一世良所无。
一鬟五百万，两鬟千万余。
不意金吾子，娉婷过我庐。
银鞍何煜爚，翠盖空踟蹰。(爚 一作：耀)
就我求清酒，丝绳提玉壶。
就我求珍肴，金盘脍鲤鱼。
贻我青铜镜，结我红罗裾。
不惜红罗裂，何论轻贱躯。
男儿爱后妇，女子重前夫。
人生有新旧，贵贱不相逾。
多谢金吾子，私爱徒区区。
",辛延年,https://song.gushiwen.cn/song/chenlang/6509a450ab78.mp3
天净沙·即事,"
莺莺燕燕春春，花花柳柳真真。事事风风韵韵。娇娇嫩嫩，停停当当人人。

",乔吉,https://song.gushiwen.cn/song/chenlang/7ec399ee11b1.mp3
荆州歌,"
白帝城边足风波，瞿塘五月谁敢过。
荆州麦熟茧成蛾，缲丝忆君头绪多。
拨谷飞鸣奈妾何。

",李白,https://song.gushiwen.cn/song//fbea759caff6.mp3
折桂令·题录鬼簿,"
想贞元朝士无多，满目江山，日月如梭。上苑繁华，西湖富贵，总付高歌。
麒麟冢衣冠坎坷，凤凰台人物蹉跎。生待如何，死待如何？纸上清名，万古难磨。

",周浩,https://song.gushiwen.cn/song//07de35345584.mp3
孔雀东南飞并序 / 古诗为焦仲卿妻作,"　　汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。
　　孔雀东南飞，五里一徘徊。
　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”
　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”
　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”
　　府吏长跪告：“伏惟启阿母。今若遣此妇，终老不复取！”
　　阿母得闻之，槌床便大怒：“小子无所畏，何敢助妇语！吾已失恩义，会不相从许！”
　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”
　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”
　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。
　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。
　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”
　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。
　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。
　　还家十余日，县令遣媒来。云有第三郎，窈窕世无双。年始十八九，便言多令才。
　　阿母谓阿女：“汝可去应之。”
　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”
　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”
　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。
　　阿母谢媒人：“女子先有誓，老姥岂敢言！”
　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”
　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”
　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。
　　阿母谓阿女：“适得府君书，明日来迎汝。何不作衣裳？莫令事不举！”
　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。
　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”
　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”
　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！
　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”
　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”
　　府吏再拜还，长叹空房中，作计乃尔立。转头向户里，渐见愁煎迫。
　　其日牛马嘶，新妇入青庐。奄奄黄昏后，寂寂人定初。“我命绝今日，魂去尸长留！”揽裙脱丝履，举身赴清池。
　　府吏闻此事，心知长别离。徘徊庭树下，自挂东南枝。
　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。 
",佚名,https://song.gushiwen.cn/song/make/294ee4bb68a3.mp3
拟行路难·其六,"
对案不能食，拔剑击柱长叹息。
丈夫生世会几时？安能蹀躞垂羽翼！
弃置罢官去，还家自休息。
朝出与亲辞，暮还在亲侧。
弄儿床前戏，看妇机中织。
自古圣贤尽贫贱，何况我辈孤且直！

",鲍照,https://song.gushiwen.cn/song/chenlang/62aea44ba9a1.mp3
卖花声·怀古,"阿房舞殿翻罗袖，金谷名园起玉楼，隋堤古柳缆龙舟。不堪回首，东风还又，野花开暮春时候。
美人自刎乌江岸，战火曾烧赤壁山，将军空老玉门关。伤心秦汉，生民涂炭，读书人一声长叹。 
",张可久,https://song.gushiwen.cn/song/chenlang/5b5839840693.mp3
折桂令·问秦淮,"问秦淮旧日窗寮，破纸迎风，坏槛当潮，目断魂消。
当年粉黛，何处笙箫？罢灯船端阳不闹，收酒旗重九无聊。
白鸟飘飘，绿水滔滔，嫩黄花有些蝶飞，新红叶无个人瞧。
",孔尚任,https://song.gushiwen.cn/song/chenlang/a1a355e35b0b.mp3
寿阳曲·江天暮雪,"
天将暮，雪乱舞，半梅花半飘柳絮。
江上晚来堪画处，钓鱼人一蓑归去。

",马致远,https://song.gushiwen.cn/song/chenlang/00336ce41916.mp3
于阗采花,"
于阗采花人，自言花相似。
明妃一朝西入胡，胡中美女多羞死。
乃知汉地多名姝，胡中无花可方比。
丹青能令丑者妍，无盐翻在深宫里。
自古妒蛾眉，胡沙埋皓齿。

",李白,https://song.gushiwen.cn/song//10a1c1fcfbe1.mp3
行路难三首,"金樽清酒斗十千，玉盘珍羞直万钱。
停杯投箸不能食，拔剑四顾心茫然。
欲渡黄河冰塞川，将登太行雪满山。
闲来垂钓碧溪上，忽复乘舟梦日边。
行路难！行路难！多歧路，今安在？
长风破浪会有时，直挂云帆济沧海。
大道如青天，我独不得出。 
羞逐长安社中儿，赤鸡白雉赌梨栗。(白雉 一作：白狗)
弹剑作歌奏苦声，曳裾王门不称情。
淮阴市井笑韩信，汉朝公卿忌贾生。
君不见昔时燕家重郭隗，拥篲折节无嫌猜。
剧辛乐毅感恩分，输肝剖胆效英才。
昭王白骨萦蔓草，谁人更扫黄金台？
行路难，归去来！
有耳莫洗颍川水，有口莫食首阳蕨。
含光混世贵无名，何用孤高比云月？
吾观自古贤达人，功成不退皆殒身。
子胥既弃吴江上，屈原终投湘水滨。
陆机雄才岂自保？李斯税驾苦不早。
华亭鹤唳讵可闻？上蔡苍鹰何足道？
君不见吴中张翰称达生，秋风忽忆江东行。
且乐生前一杯酒，何须身后千载名？ 
",李白,https://song.gushiwen.cn/song/make/54203655729f.mp3
折桂令·过多景楼,"
滔滔春水东流。天阔云闲，树渺禽幽。山远横眉，波平消雪，月缺沉钩。桃蕊红妆渡口，梨花白点江头。何处离愁？人别层楼，我宿孤舟。

",周文质,https://song.gushiwen.cn/song//aa723b2828bc.mp3
夜坐吟,"
冬夜夜寒觉夜长，沉吟久坐坐北堂。
冰合井泉月入闺，金缸青凝照悲啼。
金缸灭，啼转多。掩妾泪，听君歌。
歌有声，妾有情。情声合，两无违。
一语不入意，从君万曲梁尘飞。

",李白,https://song.gushiwen.cn/song/chenlang/32fef60988e8.mp3
天净沙·秋,"
庭前落尽梧桐，水边开彻芙蓉。解与诗人意同。辞柯霜叶，飞来就我题红。

",朱庭玉,https://song.gushiwen.cn/song/chenlang/a9d29f6816f4.mp3
凭阑人·赠吴国良,"客有吴郎吹洞箫，明月沉江春雾晓。湘灵不可招，水云中环佩摇。
",倪瓒,https://song.gushiwen.cn/song//46008c5bd751.mp3
古离别,"远与君别者，乃至雁门关。
黄云蔽千里，游子何时还。
送君如昨日，檐前露已团。
不惜蕙草晚，所悲道里寒。
君在天一涯，妾身长别离。
愿一见颜色，不异琼树枝。
菟丝及水萍，所寄终不移。
",江淹,https://song.gushiwen.cn/song//e3e85290b9b6.mp3
拨不断·布衣中,"
布衣中，问英雄。王图霸业成何用！禾黍高低六代宫，楸梧远近千官冢。一场恶梦。

",马致远,https://song.gushiwen.cn/song/chenlang/6f228e887de3.mp3
胡笳十八拍,"　　我生之初尚无为，我生之后汉祚衰。天不仁兮降乱离，地不仁兮使我逢此时。干戈日寻兮道路危，民卒流亡兮共哀悲。烟尘蔽野兮胡虏盛，志意乖兮节义亏。对殊俗兮非我宜，遭忍辱兮当告谁？笳一会兮琴一拍，心愤怨兮无人知。
　　戎羯逼我兮为室家，将我行兮向天涯。云山万重兮归路遐，疾风千里兮扬尘沙。人多暴猛兮如虺蛇，控弦被甲兮为骄奢。两拍张弦兮弦欲绝，志摧心折兮自悲嗟。 
　　越汉国兮入胡城，亡家失身兮不如无生。毡裘为裳兮骨肉震惊，羯羶为味兮枉遏我情。鼙鼓喧兮从夜达明，胡风浩浩兮暗塞营。伤今感晋兮三拍成，衔悲畜恨兮何时平。
　　无日无夜兮不思我乡土，禀气合生兮莫过我最苦。天灾国乱兮人无主，唯我薄命兮没戎虏。殊俗心异兮身难处，嗜欲不同兮谁可与语！寻思涉历兮多艰阻，四拍成兮益凄楚。
　　雁南征兮欲寄边声，雁北归兮为得汉音。雁飞高兮邈难寻，空断肠兮思愔愔。攒眉向月兮抚雅琴，五拍泠泠兮意弥深。
　　冰霜凛凛兮身苦寒，饥对肉酪兮不能餐。夜间陇水兮声呜咽，朝见长城兮路杳漫。追思往日兮行李难，六拍悲来兮欲罢弹。
　　日暮风悲兮边声四起，不知愁心兮说向谁是！原野萧条兮烽戍万里，俗贱老弱兮少壮为美。逐有水草兮安家葺垒，牛羊满野兮聚如蜂蚁。草尽水竭兮羊马皆徙，七拍流恨兮恶居于此。
　　为天有眼兮何不见我独漂流？为神有灵兮何事处我天南海北头？我不负天兮天何配我殊匹？我不负神兮神何殛我越荒州？制兹八拍兮拟排忧，何知曲成兮心转愁。
　　天无涯兮地无边，我心愁兮亦复然。人生倏忽兮如白驹之过隙，然不得欢乐兮当我之盛年。怨兮欲问天，天苍苍兮上无缘。举头仰望兮空云烟，九拍怀情兮谁与传？
　　城头烽火不曾灭，疆场征战何时歇？杀气朝朝冲塞门，胡风夜夜吹边月。故乡隔兮音尘绝，哭无声兮气将咽。一生辛苦兮缘别离，十拍悲深兮泪成血。
　　我非食生而恶死，不能捐身兮心有以。生仍冀得兮归桑梓，死当埋骨兮长已矣。日居月诸兮在戎垒，胡人宠我兮有二子。鞠之育之兮不羞耻，憋之念之兮生长边鄙。十有一拍兮因兹起，哀响缠绵兮彻心髓。
　　东风应律兮暖气多，知是汉家天子兮布阳和。羌胡蹈舞兮共讴歌，两国交欢兮罢兵戈。忽遇汉使兮称近诏，遗千金兮赎妾身。喜得生还兮逢圣君，嗟别稚子兮会无因。十有二拍兮哀乐均，去住两情兮难具陈。
　　不谓残生兮却得旋归，抚抱胡儿兮泣下沾衣。汉使迎我兮四牡騑騑，胡儿号兮谁得知？与我生死兮逢此时，愁为子兮日无光辉，焉得羽翼兮将汝归。一步一远兮足难移，魂消影绝兮恩爱遗。十有三拍兮弦急调悲，肝肠搅刺兮人莫我知。
　　身归国兮儿莫之随，心悬悬兮长如饥。四时万物兮有盛衰，唯我愁苦兮不暂移。山高地阔兮见汝无期，更深夜阑兮梦汝来斯。梦中执手兮一喜一悲，觉后痛吾心兮无休歇时。十有四拍兮涕泪交垂，河水东流兮心是思。
　　十五拍兮节调促，气填胸兮谁识曲？处穹庐兮偶殊俗。愿得归来兮天从欲，再还汉国兮欢心足。心有怀兮愁转深，日月无私兮曾不照临。子母分离兮意难怪，同天隔越兮如商参，生死不相知兮何处寻！
　　十六拍兮思茫茫，我与儿兮各一方。日东月西兮徒相望，不得相随兮空断肠。对萱草兮忧不忘，弹鸣琴兮情何伤！今别子兮归故乡，旧怨平兮新怨长！泣血仰头兮诉苍苍，胡为生兮独罹此殃！
　　十七拍兮心鼻酸，关山阻修兮行路难。去时怀土兮心无绪，来时别儿兮思漫漫。塞上黄蒿兮枝枯叶干，沙场白骨兮刀痕箭瘢。风霜凛凛兮春夏寒，人马饥豗兮筋力单。岂知重得兮入长安，叹息欲绝兮泪阑干。
　　胡笳本自出胡中，缘琴翻出音律同。十八拍兮曲虽终，响有余兮思无穷。是知丝竹微妙兮均造化之功，哀乐各随人心兮有变则通。胡与汉兮异域殊风，天与地隔兮子西母东。苦我怨气兮浩于长空，六合虽广兮受之应不容！
",蔡文姬,https://song.gushiwen.cn/song//9976b9da5244.mp3
折桂令·毗陵晚眺,"
江南倦客登临，多少豪雄，几许消沉。今日何堪，买田阳羡，挂剑长林。霞缕烂谁家昼锦，月钩横故国丹心。窗影灯深，磷火青青，山鬼喑喑。

",乔吉,https://song.gushiwen.cn/song//55654c186070.mp3
独不见,"
白马谁家子，黄龙边塞儿。
天山三丈雪，岂是远行时。
春蕙忽秋草，莎鸡鸣西池。
风摧寒棕响，月入霜闺悲。
忆与君别年，种桃齐蛾眉。
桃今百馀尺，花落成枯枝。
终然独不见，流泪空自知。

",李白,https://song.gushiwen.cn/song//874910504124.mp3
拨不断·菊花开,"
菊花开，正归来。伴虎溪僧、鹤林友、龙山客，似杜工部、陶渊明、李太白，在洞庭柑、东阳酒、西湖蟹。哎，楚三闾休怪！

",马致远,https://song.gushiwen.cn/song//0df5e0d58443.mp3
清江引·竞功名有如车下坡,"
竞功名有如车下坡，惊险谁参破？昨日玉堂臣，今日遭残祸。争如我避风波走在安乐窝！

",贯云石,https://song.gushiwen.cn/song//7541ff7efa18.mp3
红豆曲,"
滴不尽相思血泪抛红豆，开不完春柳春花满画楼。
睡不稳纱窗风雨黄昏后，忘不了新愁与旧愁。
咽不下玉粒金莼噎满喉；照不见菱花镜里形容瘦。
展不开的眉头，捱不明的更漏。
呀！恰便似遮不住的青山隐隐，流不断的绿水悠悠。

",曹雪芹,https://song.gushiwen.cn/song/chenlang/a3d99418b625.mp3
定情诗,"我出东门游，邂逅承清尘。
思君即幽房，侍寝执衣巾。
时无桑中契，迫此路侧人。
我既媚君姿，君亦悦我颜。
何以致拳拳？绾臂双金环。
何以道殷勤？约指一双银。
何以致区区？耳中双明珠。
何以致叩叩？香囊系肘后。
何以致契阔？绕腕双跳脱。
何以结恩情？美玉缀罗缨。
何以结中心？素缕连双针。
何以结相于？金薄画搔头。
何以慰别离？耳后玳瑁钗。
何以答欢忻？纨素三条裙。
何以结愁悲？白绢双中衣。
与我期何所？乃期东山隅。
日旰兮不来，谷风吹我襦。
远望无所见，涕泣起踟蹰。
与我期何所？乃期山南阳。
日中兮不来，飘风吹我裳。
逍遥莫谁睹，望君愁我肠。
与我期何所？乃期西山侧。
日夕兮不来，踯躅长叹息。
远望凉风至，俯仰正衣服。
与我期何所？乃期山北岑。
日暮兮不来，凄风吹我襟。
望君不能坐，悲苦愁我心。
爱身以何为，惜我华色时。
中情既款款，然后克密期。
褰衣蹑茂草，谓君不我欺。
厕此丑陋质，徙倚无所之。
自伤失所欲，泪下如连丝。
",繁钦,https://song.gushiwen.cn/song//5ca397546e7c.mp3
湘妃怨·次韵金陵怀古,"
朝朝琼树后庭花，步步金莲潘丽华，龙蟠虎踞山如画。伤心诗句多，危城落日寒鸦。凤不至空台上，燕飞来百姓家，恨满天涯。

",张可久,https://song.gushiwen.cn/song//6be751bd130e.mp3
纪辽东二首,"辽东海北翦长鲸，风云万里清。
方当销锋散马牛，旋师宴镐京。
前歌后舞振军威，饮至解戎衣。
判不徒行万里去，空道五原归。
秉旄仗节定辽东，俘馘变夷风。
清歌凯捷九都水，归宴洛阳宫。
策功行赏不淹留，全军藉智谋。
讵似南宫复道上，先封雍齿侯。
",杨广,https://song.gushiwen.cn/song//483a8f8a919c.mp3
骤雨打新荷·绿叶阴浓,"
绿叶阴浓，遍池亭水阁，偏趁凉多。海榴初绽，朵朵簇红罗。乳燕雏莺弄语，有高柳鸣蝉相和。骤雨过，似琼珠乱撒，打遍新荷。
人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。

",元好问,https://song.gushiwen.cn/song/chenlang/329f12255312.mp3
杂剧·破幽梦孤雁汉宫秋,"第二折
(番王引部落上，云)某呼韩单于。昨遣使臣款汉，请嫁公主与俺。汉皇帝以公主尚幼为辞，我心中好不自在。想汉家宫中，无边宫女，就与俺一个，打甚不紧？直将使臣赶回。我欲待起兵南侵，又恐怕失了数年和好。且看事势如何，别做道理。(毛延寿上，云)某毛延寿。只因刷选宫女，索要金银，将王昭君美人图点破，送入冷宫。不想皇帝亲幸，问出端的，要将我加刑。我得空逃走了，无处投奔。左右是左右，将着这一轴美人图，献与单于王，着他按图索要，不怕汉朝不与他。走了数日，来到这里，远远的望见人马浩大，敢是穹庐也。(做问科，云)头目，你启报单于王知道，说汉朝大臣来投见哩。(卒报科)(番王云)着他过来。(见科，云)你是甚么人？(毛延寿云)某是汉朝中大夫毛延寿。有我汉朝西宫阁下美人王昭君，生得绝色。前者大王遣使求公主时，那昭君情愿请行，汉主舍不的，不肯放来。某再三苦谏，说：""岂可重女色，失两国之好？""汉主倒要杀我。某因此带了这美人图，献与大王。可遣使按图索要，必然得了也。这就是图样。(进上看科)(番王云)世间那有如此女人！若得他做阙氏，我愿足矣。如今就差一番官，率领部从写书与汉天子，求索王昭君与俺和亲。若不肯与，不日南侵，江山难保。就一壁厢引控甲士，随地打猎，延入塞内，侦候动静，多少是好！(下)(旦引宫女上，云)随身王嫱。自前日蒙恩临幸，不觉又旬月。主上昵爱过甚，久不设朝。闻的升殿去了，我且向妆台边梳妆一会，收拾整齐，只怕驾来好服侍。(做对镜科)(驾上，云)自从西宫阁下得见了王昭君，使朕如痴似醉，久不临朝。今日方才升殿，等不的散了，只索再到西宫看一看去。(唱)
【南吕】【一枝花】四时雨露匀，万里江山秀。忠臣皆有用，高枕已无忧。守着那皓齿星眸，争忍的虚白昼。近新来染得些症候，一半儿为国忧民，一半儿愁花病酒。
【梁州第七】我虽是见宰相似文王施礼，一头地离明妃，早宋玉悲秋。怎奈他带天香着莫定龙衣袖。他诸余可爱，所事儿相投；消磨人幽闷，陪伴我闲游；偏宜向梨花月底登楼，芙蓉烛下藏阄。体态是二十年挑剔就的温柔，姻缘是五百载该拨下的配偶，脸儿有一千般说不尽的风流，寡人乞求他左右，他比那落伽山观自在无杨柳，见一面得长寿。情系人心早晚休，则除是雨歇云收。
(做望见科，云)且不要惊着他，待朕悄悄地看咱。(唱)
【隔尾】恁的般长门前抱怨的宫娥旧，怎知我西宫下偏心儿梦境熟。爱他晚妆罢，描不成画不就，尚对菱花自羞。(做到旦背后看科)(唱)我来到这妆台背后，原来广寒殿嫦娥在这月明里有。
(旦做见接驾科)(外扮尚书、丑扮常侍上，诗云)调和鼎鼐理阴阳，秉轴持钧政事堂。只会中书陪伴食。何曾一日为君王。某尚书令五鹿充宗是也。这个是内常侍石显。今日朝罢，有番国遣使来索王嫱和番，不免奏驾。来到西宫阁下，只索进去。(做见科，云)奏的我主得知：如今北番呼韩单于，差一使臣前来，说毛延寿将美人图献与他，索要昭君娘娘和番，以息刀兵。不然，他大势南侵，江山不可保矣。(驾云)我养军千日，用军一时。空有满朝文武，那一个与我退的番兵！都是些畏刀避箭的，您不去出力，怎生教娘娘和番！(唱)
【牧羊关】兴废从来有，干戈不肯休。可不食君禄，命悬君口。太平时卖你宰相功劳，有事处把俺佳人递流。你们干请了皇家奉，着甚的分破帝王忧？那壁厢锁树的怕弯着手，这壁厢攀栏的怕攧破了头。(尚书云)他外国说，陛下宠昵王嫱，朝纲尽废，坏了国家。若不与他，兴兵吊伐。臣想纣王只为宠妲己，国破身亡，是其鉴也。(驾唱)
【贺新郎】俺又不曾彻青霄，高盖起摘星楼。不说他伊尹扶汤，则说那武王伐纣。有一朝身到黄泉后，若和他留侯、留侯厮遘，你可也羞那不羞？您卧重裀食列鼎，乘肥马衣轻裘。您须见舞春风嫩柳宫腰瘦，怎下的教他环佩影摇青冢月，琵琶声断黑江秋！(尚书云)陛下，咱这里兵甲不利，又无猛将与他相持，倘或疏失，如之奈何？望陛下割恩与他，以救一国生灵之命。(驾唱)
【斗虾蟆】当日个谁展英雄手，能枭项羽头，把江山属俺炎刘？全亏韩元帅九里山前战斗，十大功劳成就。您也丹犀里头，枉被金章紫绶；您也朱门里头，都宠着歌衫舞袖。恐怕边关透漏，央及家人奔骤。似箭穿着雁口，没个人敢咳嗽。吾当僝僽，他也、他也红妆年幼无人搭救。昭君共你每有甚么杀父母冤仇？休、休，少不的满朝中都做了毛延寿！我呵，空掌着文武三千队，中原四百州，只待要割鸿沟。陡恁的千军易得，一将难求！
(常侍云)现今番使朝外等宣。(驾云)罢、罢、罢，教番使临朝来。(番使入见科，云)呼韩耶单于差臣南来，奏大汉皇帝：北国与南朝，自来结交和好，曾两次差人求公主不与。今有毛延寿，将一美人图献与俺单于。特差臣来，单索昭君为阏氏，以息两国刀兵。陛下若不从，俺有百万雄兵，刻日南侵，以决胜负。伏望圣鉴不错。(驾云)且教使臣馆驿中安歇去。(番使下)(驾云)您众文武商量，有策献来，可退番兵，免教昭君和番。大抵是欺娘娘软善，若当时吕后在日，一言之出，谁敢违拗！若如此，久已后也不用文武，只凭佳人平定天下便了。(唱)
【哭皇天】你有甚事疾忙奏，俺无那鼎镬边滚热油。我道您文臣安社稷，武将定戈矛；您只会文武班头，山呼万岁，舞蹈扬尘，道那声诚惶顿首。如今阳关路上，昭君出塞；当日未央宫里，女主垂旒。文武每，我不信你敢差排吕太后。枉以后、龙争虎斗，都是俺鸾交凤友。
(旦云)妾既蒙陛下厚恩，当效一死，以报陛下。妾情愿和番，得息刀兵，亦可留名青史。但妾与陛下闱房之情，怎生抛舍也！(驾云)我可知舍不的卿哩！(尚书云)陛下割恩断爱，以社稷为念，早早发送娘娘去罢。(驾唱)
【乌夜啼】今日嫁单于，宰相休生受，早则俺汉明妃有国难投，它那里黄云不出青山岫。投至两处凝眸，盼得一雁横秋。单注着寡人今岁揽闲愁，王嫱这运添憔瘦。翠羽冠，香罗绶，都做了锦蒙头暖帽，珠络缝貂裘。
(云)卿等今日先选送明妃到驿中，交付番使，待明日朕亲出灞陵桥，送饯一杯去。(尚书云)只怕使不的，惹外夷耻笑。(驾云)卿等所言，我都依着。我的意思，如何不依？好歹去送一送。我一会家只恨毛延寿那厮。(唱)
【三煞】我则恨那忘恩咬主贼禽兽，怎生不画在凌烟阁上头？紫台行都是俺手里的众公侯，有那椿儿不共卿谋，那件儿不依卿奏，争忍教第一夜梦迤逗？从今后不见长安望北斗，生扭作织女牵牛！(尚书云)不是臣等强逼娘娘和番，奈番使定名索取。况自古以来，多有因女色败国者。(驾唱)
【二煞】虽然似昭君般成败都皆有，谁似这做天子的官差不自由！情知他怎收那膘满的骅骝。往常时翠轿香兜，兀自倦朱帘揭绣，上下处要成就。谁承望月自空明水自流，恨思悠悠。
(旦云)妾身这一去，虽为国家大计，争奈舍不的陛下。(驾唱)
【黄钟尾】怕娘娘觉饥时吃一块淡淡盐烧肉，害渴时喝一杓儿酪和粥。我索折一枝断肠柳，饯一杯送路酒。眼见得赶程途趁宿头，痛伤心重回首。则怕他望不见凤阁龙楼，今夜且则向灞陵桥畔宿。(下)
第三折
(番使拥旦上，奏胡乐科，旦云)妾身王昭君。自从选入宫中，被毛延寿将美人图点破，送入冷宫。甫能得蒙恩幸，又被他献与番王形像。今拥兵来索，待不去，又怕江山有失。没奈何将妾身出塞和番。这一去，胡地风霜，怎生消受也！自古道""红颜胜人多薄命，莫怨春风当自嗟。""(驾引文武内官上，云)今日灞桥饯送明妃，却早来到也。(唱)
【双调】【新水令】锦貂裘生改尽汉宫妆，我则索看昭君图画模样。旧恩金勒短，新恨玉鞭长。本是对金殿鸳鸯，分飞翼怎承望！
(云)您文武百官计议，怎生退了番兵，免明妃和番者？(唱)
【驻马听】宰相每商量，大国使还朝多赐赏。早是俺夫妻悒怏，小家儿出外也摇装。尚兀自渭城衰柳助凄凉，共那灞桥流水添惆怅。您偏不断肠。想娘娘那一天愁都撮在琵琶上。
(做下马科)(与旦打悲科)(驾云)左右慢慢唱者，我与明妃饯一杯酒。(唱)
【步步娇】您将那一曲阳关休轻放，俺咫尺如天样。慢慢捧玉觞，朕本意待尊前捱些时光。且休问劣了宫商，您则与我半句儿俄延着唱。
(番使云)请娘娘早行，天色晚了也。(驾唱)
【落梅风】可怜俺别离重，你好是归去的忙。寡人心先到他李陵台上。回头儿却才魂梦里想，便休题贵人多忘。
(旦云)妾这一去，再何时得见陛下？把我汉家衣服都留下者。(诗云)正是：今日汉宫人，明朝胡地妾。忍着主衣裳，为人作春色。(留衣服科)(驾唱)
【殿前欢】说甚么留下舞衣裳，被西风吹散旧时香。我委实怕宫车再过青苔巷，猛到椒房，那一会想菱花镜里妆，风流相，兜的又横心上。看今日昭君出塞，几时似苏武还乡？
(番使云)请娘娘行罢，臣等来多时了也。(驾云)罢罢罢，明妃，你这一去，休怨朕躬也。(做别科，驾云)我那里是大汉皇帝！(唱)
【雁儿落】我做了别虞姬楚霸王，全不见守玉关征西将。那里取保亲的李左车，送女客的萧丞相？(尚书云)陛下不必挂念。(驾唱)
【得胜令】那里也架海紫金梁？枉养着那边庭上铁衣郎。您也要左右人扶持，俺可甚糟糠妻不下堂！您但提起刀枪，却早小鹿儿心头撞。今日央及煞娘娘，怎做的男儿当自强！
(尚书云)陛下，咱回朝去罢。(驾唱)
【川拨棹】怕不待放丝缰，咱可甚鞭敲金镫响。你管燮理阴阳，掌握朝纲。治国安邦，展土开疆。假若俺高皇，差你个梅香，背井离乡，卧雪眠霜。若是他不恋您春风画堂，我便官封你一字王。
(尚书云)陛下，不必苦死留他，着他去了罢。(驾唱)
【七兄弟】说甚么大王、不当、恋王嫱，兀良，怎禁他临去也回头望！那堪这散风雪旌节影悠扬，动关山鼓角声悲壮。
【梅花酒】呀！俺向着这回野悲凉：草已添黄，兔早迎霜；犬褪得毛苍，人搠起缨枪；马负着行装，车运着粮，打猎起围场。他、他、他伤心辞汉主，我、我、我携手上河梁。他部从入穷荒，我銮舆返咸阳。返咸阳，过宫墙；过宫墙，绕回廊；绕回廊，近椒房；近椒房，月昏黄；月昏黄，夜生凉；夜生凉，泣寒螀；泣寒螀，绿纱窗；绿纱窗，不思量。
【收江南】呀！不思量除是铁心肠。铁心肠也愁泪滴千行。美人图今夜挂昭阳，我那里从养，便是我高烧银烛照红妆。
(尚书云)陛下回銮罢，娘娘去远了也。(驾唱)
【鸳鸯煞】我则索大臣行说一个推辞谎，又则怕笔尖儿那火编修讲。不见他花朵儿精神，怎趁那草地里风光？唱道伫立多时，徘徊半响；猛听的塞雁南翔，呀呀的声嘹亮。却原来满目牛羊，是兀那载离恨的毡车半坡里响。(下)
(番王引部落拥昭君上，云)今日汉朝不弃旧盟，将王昭君与俺番家和亲。我将昭君封为宁胡阏氏，坐我正宫。两国息兵，多少是好。众将士，传下号令，大众起行，望北而去。(做行科)(旦问云)这里甚地面了？(番使云)这是黑龙江，番汉交界去处。南边属汉家，北边属我番国。(旦云)大王，借一杯酒，望南浇奠；辞了汉家，长行去罢。(做奠酒科，云)汉朝皇帝，妾身今生已矣，尚待来生也。(做跳江科)(番王惊救不及，叹科，云)嗨，可惜可惜！昭君不肯入番，投江而死。罢罢罢，就葬在此江边，号为青冢者。我想来，人也死了，枉与汉朝结下这般仇隙，都是毛延寿那厮搬弄出来的。把都儿，将毛延寿拿下，解送汉朝处治。我依旧与汉朝结和，永为甥舅，却不是好！(诗云)则为他丹青画误了昭君，背汉主暗地私奔；将美人图又来哄我，要索取出塞和亲。岂知道投江而死，空落的一见消魂。似这等奸邪逆贼，留着他终是祸根。不如送他去汉朝哈剌，依还的甥舅礼，两国长存。(下)
第四折
(驾引内官上，云)自家汉元帝。自从明妃和番，寡人一百日不曾设朝。今当此夜景萧索，好生烦恼。且将这美人图挂起，少解闷怀也呵。(唱)
【中吕】【粉蝶儿】宝殿凉生，夜迢迢六宫人静。对银台一点寒灯，枕席间、临寝处，越显的吾身薄幸。万里龙廷，知他宿谁家一灵真性。
(云)小黄门，你看炉香尽了，再添上些香。(唱)
【醉春风】烧尽御炉香，再添黄串饼。想娘娘似竹林寺不见半分形，则留下这个影、影。未死之时，再生之日，我可也一般恭敬。
(云)一时困倦，我且睡些儿。(唱)
【叫声】高唐梦苦难成，那里也爱卿、爱卿，却怎生无些灵圣？偏不许楚襄王枕上雨云情。(做睡科，)(旦上，云)妾身王嫱，一番到北地，私自逃回。兀的不是我主人！陛下，妾身来了也。(番兵上，云)恰才我打了个盹，王昭君就偷走回去了。我急急赶来，进的汉宫，兀的不是昭君！(做拿旦下)(驾醒科，云)恰才见昭君回来，这些儿如何就不见了？(唱)
【剔银灯】恰才这搭儿单于王使命，呼唤俺那昭君名姓。偏寡人唤娘娘不肯灯前应，却原来是画上的丹青。猛听得仙音院凤管鸣，更说甚萧韶九成。
【蔓青菜】白日里无承应，教寡人不曾一觉到天明，做的个团圆梦境。(雁见科)(唱)却原来雁叫长门两三声，怎知道更有个人孤另。
(雁叫科)(唱)
【白鹤子】多管是春秋高，筋力短，莫不是食水少，骨毛轻？待去后，愁江南网罗宽；待向前，怕塞北雕弓硬。
【幺篇】伤感似替昭君思汉主，哀怨似作薤露哭田横，凄怆似和半夜梦歌声，悲切似唱三叠阳关令。(雁叫科)(云)则被那泼毛团叫的凄楚人也。(唱)
【上小楼】早是我神思不安，又添个冤家缠定。他叫得慢一会儿紧一声儿，和尽寒更。不争你打盘旋，这搭里同声相应，可不差讹了四时节令？
【幺篇】你却待寻子卿、觅李陵，对着银台，叫醒咱家，对影生情。则俺那远乡的汉明妃虽然得命，不见你个泼毛团也耳根清净。
(雁叫科)(云)这雁儿呵。(唱)
【满庭芳】又不是心中爱听，大古似林风瑟瑟，岩溜冷冷。我只见山长水远天如镜，又生怕误了你途程。见被你冷落了潇湘暮景，更打动我边塞离情，还说甚雁过留声。那堪更瑶阶夜永，嫌杀月儿明。(黄门云)陛下省烦恼，龙体为重。(驾云)不由我不烦恼也。(唱)
【十二月】休道是咱家动情，你宰相每也生憎。不比那雕梁燕语，不比那锦树莺鸣。汉昭君离乡背井，知他在何处愁听！
(雁叫科)(唱)
【尧民歌】呀呀的飞过蓼花汀，孤雁儿不离了凤凰城。画檐间铁马响丁丁，宝殿中御榻冷清清。寒也波更，萧萧落叶声，烛暗长门静。
【随煞】一声儿绕汉宫，一声儿寄渭城；暗添人白发成衰病，直恁的吾家可也劝不省。
(尚书上，云)今日早朝散后，有番国差使命绑送毛延寿来，说因毛延寿叛国败盟，致此祸衅。今昭君已死，情愿两国讲和。伏候圣旨。(驾云)既如此，便将毛延寿斩首祭献明妃。着光禄寺大排筵席，犒赏来使回去。(诗云)叶落深宫雁叫时，梦回孤枕夜相思。虽然青冢人何在，还为蛾眉斩画师。
题目沉黑江明妃青冢恨
正名破幽梦孤雁汉宫秋
",马致远,https://song.gushiwen.cn/song//ec455a835cc6.mp3
陶庵梦忆序,"　　陶庵国破家亡，无所归止。披发入山，駴駴为野人。故旧见之，如毒药猛兽，愕窒不敢与接。作《自挽诗》，每欲引决，因《石匮书》未成，尚视息人世。然瓶粟屡罄，不能举火。始知首阳二老，直头饿死，不食周粟，还是后人妆点语也。
　　饥饿之余，好弄笔墨。因思昔日生长王、谢，颇事豪华，今日罹此果报：以笠报颅，以蒉报踵，仇簪履也；以衲报裘，以苎报絺，仇轻煖也；以藿报肉，以粝报粻，仇甘旨也；以荐报床，以石报枕，仇温柔也；以绳报枢，以瓮报牖，仇爽垲也；以烟报目，以粪报鼻，仇香艳也；以途报足，以囊报肩，仇舆从也。种种罪案，从种种果报中见之。
　　鸡鸣枕上，夜气方回。因想余生平，繁华靡丽，过眼皆空，五十年来，总成一梦。今当黍熟黄粱，车旋蚁穴，当作如何消受？遥思往事，忆即书之，持问佛前，一一忏悔。不次岁月，异年谱也；不分门类，别《志林》也。偶拈一则，如游旧径，如见故人，城郭人民，翻用自喜。真所谓“痴人前不得说梦”矣。
　　昔有西陵脚夫为人担酒，失足破其瓮。念无以偿，痴坐伫想曰：“得是梦便好。”一寒士乡试中式，方赴鹿鸣宴，恍然犹意未真，自啮其臂曰：“莫是梦否？”一梦耳，惟恐其非梦，又惟恐其是梦，其为痴人则一也。
　　余今大梦将寤，犹事雕虫，又是一番梦呓。因叹慧业文人，名心难化，政如邯郸梦断，漏尽钟鸣，卢生遗表，犹思摹榻二王，以流传后世。则其名根一点，坚固如佛家舍利，劫火猛烈，犹烧之不失也。
",张岱,https://song.gushiwen.cn/song//446fa45f769c.mp3
辽东行,"
辽东万里辽水曲，古戍无城复无屋。
黄云盖地雪作山，不惜黄金买衣服。
战回各自收弓箭，正西回面家乡远。
年年郡县送征人，将与辽东作丘坂。
宁为草木乡中生，有身不向辽东行。

",王建,https://song.gushiwen.cn/song//381e229ed864.mp3
人月圆·重冈已隔红尘断,"　　重冈已隔红尘断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。
",元好问,https://song.gushiwen.cn/song/chenlang/ffc5956b3eba.mp3
凭阑人·江夜,"
江水澄澄江月明，江上何人搊玉筝？隔江和泪听，满江长叹声。

",张可久,https://song.gushiwen.cn/song//a7ba74b09d7e.mp3
渡辽水,"
渡辽水，此去咸阳五千里。
来时父母知隔生，重著衣裳如送死。
亦有白骨归咸阳，营家各与题本乡。
身在应无回渡日，驻马相看辽水傍。

",王建,https://song.gushiwen.cn/song//0b7a7863b70c.mp3
人月圆·伤心莫问前朝事,"伤心莫问前朝事，重上越王台。鹧鸪啼处，东风草绿，残照花开。
怅然孤啸，青山故国，乔木苍苔。当时明月，依依素影，何处飞来？
",倪瓒,https://song.gushiwen.cn/song/chenlang/a3feeee7bcfd.mp3
清江引·秋怀,"西风信来家万里，问我归期未？
雁啼红叶天，人醉黄花地，芭蕉雨声秋梦里。
",张可久,https://song.gushiwen.cn/song/chenlang/a2557aca186c.mp3
金字经·梦中邯郸道,"
梦中邯郸道，又来走这遭，须不是山人索价高。时自嘲，虚名无处逃。谁惊觉，晓霜侵鬓毛。

",卢挚,https://song.gushiwen.cn/song/chenlang/5c63a544cd59.mp3
昔昔盐,"垂柳覆金堤，蘼芜叶复齐。
水溢芙蓉沼，花飞桃李蹊。
采桑秦氏女，织锦窦家妻。
关山别荡子，风月守空闺。
恒敛千金笑，长垂双玉啼。
盘龙随镜隐，彩凤逐帷低。
飞魂同夜鹊，倦寝忆晨鸡。
暗牖悬蛛网，空梁落燕泥。
前年过代北，今岁往辽西。
一去无消息，那能惜马蹄。
",薛道衡,https://song.gushiwen.cn/song/chenlang/d1a688ff5cf7.mp3
天净沙·湖上送别,"
红蕉隐隐窗纱，朱帘小小人家，绿柳匆匆去马。断桥西下，满湖烟雨愁花。

",张可久,https://song.gushiwen.cn/song/chenlang/3f7122f8647f.mp3
普天乐·咏世,"
洛阳花，梁园月，好花须买，皓月须赊。
花倚栏干看烂熳开，月曾把酒问团圆夜。
月有盈亏花有开谢，想人生最苦离别。
花谢了三春近也，月缺了中秋到也，人去了何日来也？

",张鸣善,https://song.gushiwen.cn/song/chenlang/ddf21b565344.mp3
普天乐·翠荷残,"
翠荷残，苍梧坠。千山应瘦，万木皆稀，蜗角名，蝇头利。输与渊明陶陶醉，尽黄菊围绕东篱。良田数顷，黄牛二只，归去来兮。

",滕宾,https://song.gushiwen.cn/song/chenlang/128c0ab7adde.mp3
清平调·其一,"
云想衣裳花想容，春风拂槛露华浓。 
若非群玉山头见，会向瑶台月下逢。

",李白,https://song.gushiwen.cn/song/make/170df91879a2.mp3
山坡羊·未央怀古,"
三杰当日，俱曾此地，殷勤纳谏论兴废。见遗基，怎不伤悲！山河犹带英雄气，试上最高处闲坐地。东，也在图画里；西，也在图画里。

",张养浩,https://song.gushiwen.cn/song//3fe720ace007.mp3
长亭送别,"　　（夫人、长老上云）今日送张生赴京，十里长亭，安排下筵席；我和长老先行，不见张生、小姐来到。（旦、末 、红同上）（旦云）今日送张生上朝取应，早是离人伤感，况值那暮秋天气，好烦恼人也呵！“悲欢聚散一杯酒，南北东西万里程。”
　　[正宫][端正好]碧云天，黄花地，西风紧，北雁南飞。晓来谁染霜林醉？总是离人泪。
　　[滚绣球]恨相见得迟，怨归去得疾。柳丝长玉骢难系，恨不倩疏林挂住斜晖。马儿迍迍的行，车儿快快的随，却告了相思回避，破题儿又早别离。听得道一声“去也”，松了金钏；遥望见十里长亭，减了玉肌：此恨谁知？
　　（红云）姐姐今日怎么不打扮？（旦云）你那知我的心里呵！
　　[叨叨令]见安排着车儿、马儿，不由人熬熬煎煎的气；有甚么心情花儿、靥儿，打扮得娇娇滴滴的媚；准备着被儿、枕儿，只索昏昏沉沉的睡；从今后衫儿、袖儿，都揾做重重叠叠的泪。兀的不闷杀人也么哥?兀的不闷杀人也么哥？久已后书儿、信儿，索与我凄凄惶惶的寄。
　　（做到）（见夫人科）（夫人云）张生和长老坐，小姐这壁坐，红娘将酒来。张生，你向前来，是自家亲眷，不要回避。俺今日将莺莺与你，到京师休辱末了俺孩儿，挣揣一个状元回来者。（末云）小生托夫人余荫，凭着胸中之才，视官如拾芥耳。（洁云）夫人主见不差，张生不是落后的人。（把酒了，坐）（旦长吁科）
　　[脱布衫]下西风黄叶纷飞，染寒烟衰草萋迷。酒席上斜签着坐的，蹙愁眉死临侵地。
　　[小梁州]我见他阁泪汪汪不敢垂,恐怕人知；猛然见了把头低,长吁气,推整素罗衣。
　　[幺篇]虽然久后成佳配，奈时间怎不悲啼。意似痴，心如醉，昨宵今日，清减了小腰围。
　　（夫人云）小姐把盏者！（红递酒，旦把盏长吁科，云）请吃酒！
　　[上小楼]合欢未已，离愁相继。想着俺前暮私情，昨夜成亲，今日别离。我谂知这几日相思滋味，却原来比别离情更增十倍。
　　[幺篇]年少呵轻远别，情薄呵易弃掷。全不想腿儿相挨，脸儿相偎，手儿相携。你与俺崔相国做女婿，妻荣夫贵，但得一个并头莲，煞强如状元及第。
　　（夫人云）红娘把盏者！（红把酒了）（旦唱）
　　[满庭芳]供食太急，须臾对面，顷刻别离。若不是酒席间子母们当回避，有心待与他举案齐眉。虽然是厮守得一时半刻，也合着俺夫妻每共桌而食。眼底空留意，寻思起就里，险化做望夫石。
　　（红云）姐姐不曾吃早饭，饮一口儿汤水。（旦云）红娘，甚么汤水咽得下！
　　[快活三]将来的酒共食，尝着似土和泥。假若便是土和泥，也有些土气息，泥滋味。
　　[朝天子]暖溶溶玉醅，白泠泠似水，多半是相思泪。眼面前茶饭怕不待要吃，恨塞满愁肠胃。“蜗角虚名，蝇头微利”，拆鸳鸯在两下里。一个这壁，一个那壁，一递一声长吁气。
　　（夫人云）辆起车儿，俺先回去，小姐随后和红娘来。（下）（末辞洁科）（洁云）此一行别无话儿，贫僧准备买登科录看，做亲的茶饭少不得贫僧的。先生在意，鞍马上保重者！“从今经忏无心礼，专听春雷第一声。”（下）（旦唱）
　　[四边静]霎时间杯盘狼藉，车儿投东，马儿向西，两意徘徊，落日山横翠。知他今宵宿在那里？有梦也难寻觅。
　　（旦云）张生，此一行得官不得官，疾早便回来。（末云）小生这一去白夺一个状元，正是“青霄有路终须到，金榜无名誓不归”。（旦云）君行别无所赠，口占一绝，为君送行：“弃掷今何在，当时且自亲。还将旧来意，怜取眼前人。”（末云）小姐之意差矣，张珙更敢怜谁？谨赓一绝，以剖寸心：“人生长远别，孰与最关亲？不遇知音者，谁怜长叹人？”（旦唱）
　　[耍孩儿]淋漓襟袖啼红泪，比司马青衫更湿。伯劳东去燕西飞，未登程先问归期。虽然眼底人千里，且尽生前酒一杯。未饮心先醉，眼中流血，心内成灰。
　　[五煞]到京师服水土，趁程途节饮食，顺时自保揣身体。荒村雨露宜眠早，野店风霜要起迟！鞍马秋风里，最难调护，最要扶持。
　　[四煞]这忧愁诉与谁？相思只自知，老天不管人憔悴。泪添九曲黄河溢，恨压三峰华岳低。到晚来闷把西楼倚，见了些夕阳古道，衰柳长堤。
　　[三煞]笑吟吟一处来，哭啼啼独自归。归家若到罗帏里，昨宵个绣衾香暖留春住，今夜个翠被生寒有梦知。留恋你别无意，见据鞍上马，阁不住泪眼愁眉。
　　（末云）有甚言语嘱付小生咱？（旦唱）
　　[二煞]你休忧文齐福不齐，我只怕你停妻再娶妻。休要一春鱼雁无消息！我这里青鸾有信频须寄，你却休“金榜无名誓不归”。此一节君须记：若见了那异乡花草，再休似此处栖迟。
　　（末云）再谁似小姐？小生又生此念。（旦唱）
　　[一煞]青山隔送行，疏林不做美，淡烟暮霭相遮蔽。夕阳古道无人语，禾黍秋风听马嘶。我为甚么懒上车儿内，来时甚急，去后何迟？
　　（红云）夫人去好一会，姐姐，咱家去！（旦唱）
　　[收尾]四围山色中，一鞭残照里。遍人间烦恼填胸臆，量这些大小车儿如何载得起？
　　（旦、红下）（末云）仆童赶早行一程儿，早寻个宿处。泪随流水急，愁逐野云飞。（下）
",王实甫,https://song.gushiwen.cn/song//1f43a6466faa.mp3
清平调·其二,"
一枝红艳露凝香，云雨巫山枉断肠。
借问汉宫谁得似，可怜飞燕倚新妆。

",李白,https://song.gushiwen.cn/song/make/4b5845ac138d.mp3
庆东原·暖日宜乘轿,"
暖日宜乘轿，春风堪信马。恰寒食有二百处秋千架。对人娇杏花，扑人飞柳花，迎人笑桃花。来往画船边，招飐青旗挂。

",白朴,https://song.gushiwen.cn/song//98be2be8fa2b.mp3
青杏儿·风雨替花愁,"风雨替花愁。风雨罢，花也应休。劝君莫惜花前醉，今年花谢，明年花谢，白了人头。
乘兴两三瓯。拣溪山好处追游。但教有酒身无事，有花也好，无花也好，选甚春秋。
",赵秉文,https://song.gushiwen.cn/song/chenlang/eb50abedb13d.mp3
金字经·夜来西风里,"
夜来西风里，九天鹏鹗飞。困煞中原一布衣。悲，故人知未知？登楼意，恨无上天梯！

",马致远,https://song.gushiwen.cn/song/caociyi/45dbeb490a7e.mp3
清平调·其三,"
名花倾国两相欢，常得君王带笑看。
解释春风无限恨，沉香亭北倚阑干。

",李白,https://song.gushiwen.cn/song//2a0c1e7691b1.mp3
殿前欢·畅幽哉,"
畅幽哉，春风无处不楼台。一时怀抱俱无奈，总对天开。
就渊明归去来，怕鹤怨山禽怪，问甚功名在？酸斋是我，我是酸斋。

",贯云石,https://song.gushiwen.cn/song/chenlang/60abec9d274d.mp3
山坡羊·道情,"
青山相待，白云相爱，梦不到紫罗袍共黄金带。一茅斋，野花开。管甚谁家兴废谁成败，陋巷箪瓢亦乐哉。贫，气不改；达，志不改。

",宋方壶,https://song.gushiwen.cn/song//f2b584c08107.mp3
送元二使安西,"
渭城朝雨浥轻尘，客舍青青柳色新。
劝君更尽一杯酒，西出阳关无故人。

",王维,https://song.gushiwen.cn/song/jiangweiwei/12a2295aa76b.mp3
殿前欢·酒杯浓,"
酒杯浓，一葫芦春色醉山翁，一葫芦酒压花梢重。随我奚童，葫芦干，兴不穷。谁人共？一带青山送。乘风列子，列子乘风。

",卢挚,https://song.gushiwen.cn/song/chenlang/2162798f91db.mp3
沉醉东风·山对面蓝堆翠岫,"
山对面蓝堆翠岫，草齐腰绿染沙洲。傲霜橘柚青，濯雨蒹葭秀，隔沧波隐隐江楼。点破潇湘万顷秋，是几叶儿传黄败柳。

",赵善庆,https://song.gushiwen.cn/song//72273d86a6c3.mp3
杨柳枝词,"
一树春风千万枝，嫩于金色软于丝。 
永丰西角荒园里，尽日无人属阿谁？

",白居易,https://song.gushiwen.cn/song/chenlang/f4ff6f3abcbc.mp3
一枝花·不伏老,"　　〔一枝花〕
　　攀出墙朵朵花，折临路枝枝柳。花攀红蕊嫩，柳折翠条柔，浪子风流。凭着我折柳攀花手，直煞得花残柳败休。半生来折柳攀花，一世里眠花卧柳。
　　〔梁州〕
　　我是个普天下郎君领袖，盖世界浪子班头。愿朱颜不改常依旧，花中消遣，酒内忘忧。分茶攧竹，打马藏阄；通五音六律滑熟，甚闲愁到我心头？伴的是银筝女银台前理银筝笑倚银屏，伴的是玉天仙携玉手并玉肩同登玉楼，伴的是金钗客歌金缕捧金樽满泛金瓯。你道我老也，暂休。占排场风月功名首，更玲珑又剔透。我是个锦阵花营都帅头，曾玩府游州。
　　〔隔尾〕
　　子弟每是个茅草冈、沙土窝初生的兔羔儿乍向围场上走，我是个经笼罩、受索网苍翎毛老野鸡蹅踏的阵马儿熟。经了些窝弓冷箭鑞枪头，不曾落人后。恰不道“人到中年万事休”，我怎肯虚度了春秋。
　　〔尾〕
　　我是个蒸不烂、煮不熟、捶不匾、炒不爆、响珰珰一粒铜豌豆，恁子弟每谁教你钻入他锄不断、斫不下、解不开、顿不脱、慢腾腾千层锦套头？我玩的是梁园月，饮的是东京酒，赏的是洛阳花，攀的是章台柳。我也会围棋、会蹴踘、会打围、会插科、会歌舞、会吹弹、会咽作、会吟诗、会双陆。你便是落了我牙、歪了我嘴、瘸了我腿、折了我手，天赐与我这几般儿歹症候，尚兀自不肯休！则除是阎王亲自唤，神鬼自来勾。三魂归地府，七魄丧冥幽。天哪！那其间才不向烟花路儿上走！
",关汉卿,https://song.gushiwen.cn/song//bc3f3fd45439.mp3
折桂令·风雨登虎丘,"
半天风雨如秋。怪石於菟，老树钩娄，苔绣禅阶，尘黏诗壁，云湿经楼。琴调冷声闲虎丘，剑光寒影动龙湫。醉眼悠悠，千古恩仇。浪卷胥魂，山锁吴愁。

",乔吉,https://song.gushiwen.cn/song//df070fda2bd4.mp3
拨不断·自叹,"
恰春朝，又秋宵。春花秋月何时了？花到三春颜色消，月过十五光明少。月残花落。

",王和卿,https://song.gushiwen.cn/song//a43d7b04cb7c.mp3
诏取永丰柳植禁苑感赋,"
一树衰残委泥土，双枝荣耀植天庭。
定知玄象今春后，柳宿光中添两星。

",白居易,https://song.gushiwen.cn/song//c9761955b26a.mp3
水仙子·咏江南,"
一江烟水照晴岚，两岸人家接画檐，芰荷丛一段秋光淡。看沙鸥舞再三，卷香风十里珠帘。画船儿天边至，酒旗儿风外飐。爱杀江南！

",张养浩,https://song.gushiwen.cn/song/chenlang/0ad02153875b.mp3
寿阳曲·云笼月,"
云笼月，风弄铁，两般儿助人凄切。剔银灯欲将心事写，长吁气一声吹灭。

",马致远,https://song.gushiwen.cn/song/chenlang/a94b6a2e4a3e.mp3
煞·赠长春宫雪庵学士,"
莫苦求，休强揽。莫教邂逅遭坑陷。恐哉笞杖徒流绞，慎矣公侯伯子男。争夸炫，千钟美禄，一品高衔？

",王伯成,https://song.gushiwen.cn/song//d58abc02ffef.mp3
忆江南词三首,"江南好，风景旧曾谙。日出江花红胜火，春来江水绿如蓝。能不忆江南？
江南忆，最忆是杭州。山寺月中寻桂子，郡亭枕上看潮头。何日更重游？
江南忆，其次忆吴宫。吴酒一杯春竹叶，吴娃双舞醉芙蓉。早晚复相逢？
",白居易,https://song.gushiwen.cn/song/chenlang/dca0ef1f12bf.mp3
小桃红·满城烟水月微茫,"
满城烟水月微茫，人倚兰舟唱。常记相逢若耶上，隔三湘，碧云望断空惆怅。美人笑道：莲花相似，情短藕丝长。
采莲人和采莲歌，柳外轻舟过。不管鸳鸯梦惊破，夜如何？有人独上江楼卧。伤心莫唱，南朝旧曲，司马泪痕多。

",杨果,https://song.gushiwen.cn/song/chenlang/87a776797882.mp3
塞鸿秋·浔阳即景,"
长江万里白如练，淮山数点青如淀。江帆几片疾如箭，山泉千尺飞如电。晚云都变露，新月初学扇。塞鸿一字来如线。

",周德清,https://song.gushiwen.cn/song/chenlang/0e6f604b8f8b.mp3
玉芙蓉·雨窗小咏,"
疏梅带雨开，瘦竹随风摆，雨和风着意好，为我安排。临风自惜残香洒，冒雨谁从滴翠来。清虚界，任风敲雨筛；掩柴扉，谢他梅竹伴我冷书斋。

",沈自晋,https://song.gushiwen.cn/song//87e3e3f336e9.mp3
得胜乐·夏,"
酷暑天，葵榴发，喷鼻香十里荷花。兰舟斜缆垂扬下，只宜辅枕簟向凉亭披襟散发。

",白朴,https://song.gushiwen.cn/song//d29dc9e1b710.mp3
竹枝词二首·其一,"
杨柳青青江水平，闻郎江上唱歌声。(唱歌 一作：踏歌)
东边日出西边雨，道是无晴却有晴。(却有晴 一作：还有晴)

",刘禹锡,https://song.gushiwen.cn/song/chenlang/eac60a89b973.mp3
金字经·胡琴,"
雨漱窗前竹，涧流冰上泉。一线清风动二弦。联，小山秋水篇。昭君怨，塞云黄暮天。

",张可久,https://song.gushiwen.cn/song//3463ca7bcf5f.mp3
宫中调笑·团扇,"
团扇，团扇，美人病来遮面。
玉颜憔悴三年，谁复商量管弦。
弦管，弦管，春草昭阳路断。

",王建,https://song.gushiwen.cn/song/chenlang/98c60e3c18c0.mp3
沉醉东风·渔夫,"
黄芦岸白蘋渡口，绿柳堤红蓼滩头。虽无刎颈交，却有忘机友，点秋江白鹭沙鸥。傲杀人间万户侯，不识字烟波钓叟。

",白朴,https://song.gushiwen.cn/song//9ac62ad4c0a6.mp3
四块玉·闲适,"适意行，安心坐，渴时饮，饥时餐，醉时歌，困来时就向莎茵卧。日月长，天地阔，闲快活！
旧酒投，新醅泼，老瓦盆边笑呵呵，共山僧野叟闲吟和。他出一对鸡，我出一个鹅，闲快活！
意马收，心猿锁，跳出红尘恶风波，槐阴午梦谁惊破？离了利名场，钻入安乐窝，闲快活！
南亩耕，东山卧，世态人情经历多，闲将往事思量过。贤的是他，愚的是我，争甚么？
",关汉卿,https://song.gushiwen.cn/song/chenlang/a0ac1f018661.mp3
潘妃曲·带月披星担惊怕,"
带月披星担惊怕，久立纱窗下，等候他。蓦听得门外地皮儿踏，则道是冤家，原来风动荼蘼架。

",商挺,https://song.gushiwen.cn/song/chenlang/930714ece8df.mp3
鸡鸣歌,"
东方欲明星烂烂，汝南晨鸡登坛唤。
曲终漏尽严具陈，月没星稀天下旦。
千门万户递鱼钥，宫中城上飞乌鹊。

",佚名,https://song.gushiwen.cn/song//fce4c12720ae.mp3
折桂令·中秋,"
一轮飞镜谁磨？照彻乾坤，印透山河。玉露泠泠，洗秋空银汉无波，比常夜清光更多，尽无碍桂影婆娑。老子高歌，为问嫦娥，良夜恹恹，不醉如何？

",张养浩,https://song.gushiwen.cn/song/chenlang/3fe8e0d5b358.mp3
凭阑人·金陵道中,"
瘦马驮诗天一涯，倦鸟呼愁村数家。扑头飞柳花，与人添鬓华。

",乔吉,https://song.gushiwen.cn/song//7026afc723f4.mp3
小桃红·淡烟微雨锁横塘,"
淡烟微雨锁横塘，且看无风浪。一叶轻舟任飘荡，芰荷香，渔歌虽美休高唱。些儿晚凉，金沙滩上，多有睡鸳鸯。

",盍西村,https://song.gushiwen.cn/song//67e3d162ae98.mp3
舂歌,"子为王，母为虏。
终日舂薄暮，常与死为伍。
相离三千里，当谁使告女。
",戚夫人,https://song.gushiwen.cn/song//f432f771d064.mp3
寿阳曲·远浦帆归,"
夕阳下，酒旆闲，两三航未曾着岸。落花水香茅舍晚，断桥头卖鱼人散。

",马致远,https://song.gushiwen.cn/song/chenlang/2d4c55ffda16.mp3
人月圆·为细君寿,"冷云冻雪褒斜路，泥滑似登天。年来又到，吴头楚尾，风雨江船。但教康健，心头过得，莫论无钱。从今只望，儿婚女嫁，鸡犬山田。
",魏初,https://song.gushiwen.cn/song//964228a936ab.mp3
三棒鼓声频·题渊明醉归图,"
先生醉也，童子扶者。
有诗便写，无酒重赊。
山声野调欲唱些，俗事休说。
问青天借得松间月，陪伴今夜。
长安此时春梦热，多少豪杰。
明朝镜中头似雪，乌帽难遮。
星般大县儿难弃舍，晚入庐山社。
比及眉未攒，腰曾折，迟了也，去官陶靖节。

",曹德,https://song.gushiwen.cn/song/chenlang/a60a59cf039e.mp3
秋风辞,"
秋风起兮白云飞，草木黄落兮雁南归。
兰有秀兮菊有芳，怀佳人兮不能忘。
泛楼船兮济汾河，横中流兮扬素波。
箫鼓鸣兮发棹歌，欢乐极兮哀情多。
少壮几时兮奈老何！

",刘彻,https://song.gushiwen.cn/song/chenlang/515f5c1f245b.mp3
普天乐·秋怀,"
为谁忙，莫非命。西风驿马。落月书灯。青天蜀道难，红叶吴江冷。两字功名频看镜，不饶人白发星星。钓鱼子陵，思莼季鹰，笑我飘零。

",张可久,https://song.gushiwen.cn/song/chenlang/ddbed7986f7c.mp3
山坡羊·侍牧庵先生西湖夜饮,"
微风不定，幽香成径，红云十里波千顷。绮罗馨，管弦清，兰舟直入空明镜。碧天夜凉秋月冷。天，湖外影；湖，天上景。

",刘时中,https://song.gushiwen.cn/song//fc0a1f2a1049.mp3
李延年歌,"
北方有佳人，绝世而独立。
一顾倾人城，再顾倾人国。
宁不知倾城与倾国？佳人难再得。

",李延年,https://song.gushiwen.cn/song/chenlang/8ac2a2fae9c7.mp3
水仙子·灯花占信又无功,"
灯花占信又无功，鹊报佳音耳过风。绣衾温暖和谁共？隔云山千万重，因此上惨绿愁红。不付能博得个团圆梦，觉来时又扑个空。杜鹃声啼过墙东。

",杨朝英,https://song.gushiwen.cn/song//b103bc3959c9.mp3
沉醉东风·渔夫,"黄芦岸白蘋渡口，绿柳堤红蓼滩头。虽无刎颈交，却有忘机友，点秋江白鹭沙鸥。傲杀人间万户侯，不识字烟波钓叟。
",白朴,https://song.gushiwen.cn/song/chenlang/d1e07474d2e2.mp3
阳春曲·春景,"几枝红雪墙头杏，数点青山屋上屏。一春能得几晴明？三月景，宜醉不宜醒。
残花酝酿蜂儿蜜，细雨调和燕子泥。绿窗春睡觉来迟。谁唤起？窗外晓莺啼。
一帘红雨桃花谢，十里清阴柳影斜。洛阳花酒一时别。春去也，闲煞旧蜂蝶。
",胡祗遹,https://song.gushiwen.cn/song/chenlang/2ef980bb3245.mp3
中山孺子妾歌,"
中山孺子妾，特以色见珍。
虽然不如延年妹，亦是当时绝世人。
桃李出深井，花艳惊上春。
一贵复一贱，关天岂由身。
芙蓉老秋霜，团扇羞网尘。
戚姬髡发入舂市，万古共悲辛。

",李白,https://song.gushiwen.cn/song//eec3df360725.mp3
蟾宫曲·雪,"
天仙碧玉琼瑶，点点扬花，片片鹅毛。
访戴归来，寻梅懒去，独钓无聊。
一个饮羊羔红炉暖阁，一个冻骑驴野店溪桥，你自评跋，那个清高，那个粗豪？

",薛昂夫,https://song.gushiwen.cn/song//7db016c6d643.mp3
匈奴歌,"
失我焉支山，令我妇女无颜色。
失我祁连山，使我六畜不蕃息。

",佚名,https://song.gushiwen.cn/song//7454690ac42c.mp3
水仙子·寻梅,"
冬前冬后几村庄，溪北溪南两履霜，树头树底孤山上。冷风来何处香？ 忽相逢缟袂绡裳。酒醒寒惊梦，笛凄春断肠，淡月昏黄。

",乔吉,https://song.gushiwen.cn/song//7fa208dc2f4c.mp3
塞鸿秋·春情,"
疏星淡月秋千院，愁云恨雨芙蓉面。
伤情燕足留红线，恼人鸾影闲团扇。
兽炉沉水烟，翠沼残花片。
一行写入相思传。

",张可久,https://song.gushiwen.cn/song/chenlang/e44c347eeea5.mp3
桃花源记,"　　晋太元中，武陵人捕鱼为业。缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷。渔人甚异之，复前行，欲穷其林。
　　林尽水源，便得一山，山有小口，仿佛若有光。便舍船，从口入。初极狭，才通人。复行数十步，豁然开朗。土地平旷，屋舍俨然，有良田、美池、桑竹之属。阡陌交通，鸡犬相闻。其中往来种作，男女衣着，悉如外人。黄发垂髫，并怡然自乐。
　　见渔人，乃大惊，问所从来。具答之。便要还家，设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏晋。此人一一为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”(间隔 一作：隔绝)
　　既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。
　　南阳刘子骥，高尚士也，闻之，欣然规往。未果，寻病终。后遂无问津者。
",陶渊明,https://song.gushiwen.cn/song/chenlang/73add8822103.mp3
司马将军歌,"
狂风吹古月，窃弄章华台。
北落明星动光彩，南征猛将如云雷。
手中电曳倚天剑，直斩长鲸海水开。
我见楼船壮心目，颇似龙骧下三蜀。
扬兵习战张虎旗，江中白浪如银屋。
身居玉帐临河魁，紫髯若戟冠崔嵬，
细柳开营揖天子，始知灞上为婴孩。
羌笛横吹阿亸回，向月楼中吹落梅。
将军自起舞长剑，壮士呼声动九垓。
功成献凯见明主，丹青画像麒麟台。

",李白,https://song.gushiwen.cn/song//bad5b14031fd.mp3
红绣鞋·晚秋,"
梦断陈王罗袜，情伤学士琵琶。又见西风换年华。数杯添泪酒，几点送秋花。行人天一涯。

",李致远,https://song.gushiwen.cn/song//22f46ecc0efc.mp3
饮酒·其五,"
结庐在人境，而无车马喧。
问君何能尔？心远地自偏。
采菊东篱下，悠然见南山。
山气日夕佳，飞鸟相与还。
此中有真意，欲辨已忘言。

",陶渊明,https://song.gushiwen.cn/song/chenlang/5b90a9bb5230.mp3
蟾宫曲·叹世二首,"咸阳百二山河，两字功名，几阵干戈。项废东吴，刘兴西蜀，梦说南柯。韩信功兀的般证果，蒯通言那里是风魔？成也萧何，败也萧何；醉了由他！
东篱半世蹉跎，竹里游亭，小宇婆娑。有个池塘，醒时渔笛，醉后渔歌。严子陵他应笑我，孟光台我待学他。笑我如何？倒大江湖，也避风波。
",马致远,https://song.gushiwen.cn/song/chenlang/282d571c0e98.mp3
上云乐,"金天之西，白日所没。
康老胡雏，生彼月窟。
巉岩容仪，戍削风骨。
碧玉炅炅双目瞳，黄金拳拳两鬓红。
华盖垂下睫，嵩岳临上唇。
不睹诡谲貌，岂知造化神。
大道是文康之严父，元气乃文康之老亲。
抚顶弄盘古，推车转天轮。
云见日月初生时，铸冶火精与水银。
阳乌未出谷，顾兔半藏身。
女娲戏黄土，团作愚下人。
散在六合间，濛濛若沙尘。
生死了不尽，谁明此胡是仙真。
西海栽若木，东溟植扶桑。
别来几多时，枝叶万里长。
中国有七圣，半路颓洪荒。
陛下应运起，龙飞入咸阳。
赤眉立盆子，白水兴汉光。
叱咤四海动，洪涛为簸扬。
举足蹋紫微，天关自开张。
老胡感至德，东来进仙倡。
五色师子，九苞凤凰。
是老胡鸡犬，鸣舞飞帝乡。
淋漓飒沓，进退成行。
能胡歌，献汉酒。
跪双膝，立两肘。
散花指天举素手。
拜龙颜，献圣寿。
北斗戾，南山摧。
天子九九八十一万岁，长倾万岁杯。
",李白,https://song.gushiwen.cn/song//94284cd44de4.mp3
兰亭集序 / 兰亭序,"　　永和九年，岁在癸丑，暮春之初，会于会稽山阴之兰亭，修禊事也。群贤毕至，少长咸集。此地有崇山峻岭，茂林修竹；又有清流激湍，映带左右，引以为流觞曲水，列坐其次。虽无丝竹管弦之盛，一觞一咏，亦足以畅叙幽情。
　　是日也，天朗气清，惠风和畅，仰观宇宙之大，俯察品类之盛，所以游目骋怀，足以极视听之娱，信可乐也。
　　夫人之相与，俯仰一世，或取诸怀抱，悟言一室之内；或因寄所托，放浪形骸之外。虽趣舍万殊，静躁不同，当其欣于所遇，暂得于己，快然自足，不知老之将至。及其所之既倦，情随事迁，感慨系之矣。向之所欣，俯仰之间，已为陈迹，犹不能不以之兴怀。况修短随化，终期于尽。古人云：“死生亦大矣。”岂不痛哉！(不知老之将至 一作：曾不知老之将至)
　　每览昔人兴感之由，若合一契，未尝不临文嗟悼，不能喻之于怀。固知一死生为虚诞，齐彭殇为妄作。后之视今，亦犹今之视昔。悲夫！故列叙时人，录其所述，虽世殊事异，所以兴怀，其致一也。后之览者，亦将有感于斯文。
",王羲之,https://song.gushiwen.cn/song/make/af279f0cdd95.mp3
山坡羊·愁眉紧皱,"
愁眉紧皱，仙方可救，刘伶对面亲传授。满怀忧，一时愁，锦封未拆香先透，物换不如人世有。朝，也媚酒；昏，也媚酒。

",陈草庵,https://song.gushiwen.cn/song//05f7ba9923d1.mp3
凭阑人·寄征衣,"
欲寄君衣君不还，不寄君衣君又寒。寄与不寄间，妾身千万难。

",姚燧,https://song.gushiwen.cn/song/chenlang/fe642e7b3e15.mp3
敕勒歌,"
敕勒川，阴山下。
天似穹庐，笼盖四野，
天苍苍，野茫茫，风吹草低见牛羊。

",乐府诗集,https://song.gushiwen.cn/song/chenlang/f996111bff75.mp3
归去来兮辞并序,"　　余家贫，耕植不足以自给。幼稚盈室，瓶无储粟，生生所资，未见其术。亲故多劝余为长吏，脱然有怀，求之靡途。会有四方之事，诸侯以惠爱为德，家叔以余贫苦，遂见用于小邑。于时风波未静，心惮远役，彭泽去家百里，公田之利，足以为酒。故便求之。及少日，眷然有归欤之情。何则？质性自然，非矫厉所得。饥冻虽切，违己交病。尝从人事，皆口腹自役。于是怅然慷慨，深愧平生之志。犹望一稔，当敛裳宵逝。寻程氏妹丧于武昌，情在骏奔，自免去职。仲秋至冬，在官八十余日。因事顺心，命篇曰《归去来兮》。乙巳岁十一月也。
　　归去来兮，田园将芜胡不归？既自以心为形役，奚惆怅而独悲？悟已往之不谏，知来者之可追。实迷途其未远，觉今是而昨非。舟遥遥以轻飏，风飘飘而吹衣。问征夫以前路，恨晨光之熹微。
　　乃瞻衡宇，载欣载奔。僮仆欢迎，稚子候门。三径就荒，松菊犹存。携幼入室，有酒盈樽。引壶觞以自酌，眄庭柯以怡颜。倚南窗以寄傲，审容膝之易安。园日涉以成趣，门虽设而常关。策扶老以流憩，时矫首而遐观。云无心以出岫，鸟倦飞而知还。景翳翳以将入，抚孤松而盘桓。
　　归去来兮，请息交以绝游。世与我而相违，复驾言兮焉求？悦亲戚之情话，乐琴书以消忧。农人告余以春及，将有事于西畴。或命巾车，或棹孤舟。既窈窕以寻壑，亦崎岖而经丘。木欣欣以向荣，泉涓涓而始流。善万物之得时，感吾生之行休。
　　已矣乎！寓形宇内复几时？曷不委心任去留？胡为乎遑遑欲何之？富贵非吾愿，帝乡不可期。怀良辰以孤往，或植杖而耘耔。登东皋以舒啸，临清流而赋诗。聊乘化以归尽，乐夫天命复奚疑！
",陶渊明,https://song.gushiwen.cn/song/chenlang/987458864738.mp3
天香引·西湖感旧,"
问西湖昔日如何？朝也笙歌，暮也笙歌。问西湖今日如何？朝也干戈，暮也干戈。昔日也二十里沽酒楼香风绮罗，今日个两三个打鱼船落日沧波。光景蹉跎，人物消磨。昔日西湖，今日南柯。

",汤式,https://song.gushiwen.cn/song//a19d022be741.mp3
箜篌谣,"
攀天莫登龙，走山莫骑虎。
贵贱结交心不移，唯有严陵及光武。
周公称大圣，管蔡宁相容。
汉谣一斗粟，不与淮南舂。
兄弟尚路人，吾心安所从。
他人方寸间，山海几千重。
轻言托朋友，对面九疑峰。
开花必早落，桃李不如松。
管鲍久已死，何人继其踪。

",李白,https://song.gushiwen.cn/song//c1ef74d63538.mp3
落梅风·人初静,"
人初静，月正明。纱窗外玉梅斜映。梅花笑人偏弄影，月沉时一般孤零。

",马致远,https://song.gushiwen.cn/song//c6017f08cc86.mp3
归园田居·其一,"
少无适俗韵，性本爱丘山。
误落尘网中，一去三十年。(误落 一作：误入)
羁鸟恋旧林，池鱼思故渊。
开荒南野际，守拙归园田。
方宅十余亩，草屋八九间。
榆柳荫后檐，桃李罗堂前。
暧暧远人村，依依墟里烟。
狗吠深巷中，鸡鸣桑树颠。
户庭无尘杂，虚室有余闲。
久在樊笼里，复得返自然。

",陶渊明,https://song.gushiwen.cn/song/chenlang/a537ff195683.mp3
蟾宫曲·梦中作,"
半窗幽梦微茫，歌罢钱塘，赋罢高唐。风入罗帏，爽入疏棂，月照纱窗。缥缈见梨花淡妆，依稀闻兰麝余香。唤起思量，待不思量，怎不思量！

",郑光祖,https://song.gushiwen.cn/song//c727e870fcb1.mp3
老将行,"
少年十五二十时，步行夺得胡马骑。
射杀山中白额虎，肯数邺下黄须儿！
一身转战三千里，一剑曾当百万师。
汉兵奋迅如霹雳，虏骑崩腾畏蒺藜。
卫青不败由天幸，李广无功缘数奇。
自从弃置便衰朽，世事蹉跎成白首。
昔时飞箭无全目，今日垂杨生左肘。
路旁时卖故侯瓜，门前学种先生柳。
苍茫古木连穷巷，寥落寒山对虚牖。
誓令疏勒出飞泉，不似颍川空使酒。
贺兰山下阵如云，羽檄交驰日夕闻。
节使三河募年少，诏书五道出将军。
试拂铁衣如雪色，聊持宝剑动星文。
愿得燕弓射大将，耻令越甲鸣吾君。
莫嫌旧日云中守，犹堪一战取功勋。

",王维,https://song.gushiwen.cn/song/chenlang/06c78d21bac2.mp3
蟾宫曲·怀古,"问从来谁是英雄？一个农夫，一个渔翁。晦迹南阳，栖身东海，一举成功。八阵图名成卧龙，六韬书功在飞熊。霸业成空，遗恨无穷。蜀道寒云，渭水秋风。
",查德卿,https://song.gushiwen.cn/song/chenlang/7ed4a4884325.mp3
五柳先生传,"　　先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解；每有会意，便欣然忘食。性嗜酒，家贫不能常得。亲旧知其如此，或置酒而招之；造饮辄尽，期在必醉。既醉而退，曾不吝情去留。环堵萧然，不蔽风日；短褐穿结，箪瓢屡空，晏如也。常著文章自娱，颇示己志。忘怀得失，以此自终。
　　赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？衔觞赋诗，以乐其志，无怀氏之民欤？葛天氏之民欤？
",陶渊明,https://song.gushiwen.cn/song/yiyesheng/1d296ceb44c3.mp3
洛阳女儿行,"
洛阳女儿对门居，才可颜容十五余。
良人玉勒乘骢马，侍女金盘脍鲤鱼。
画阁朱楼尽相望，红桃绿柳垂檐向。
罗帷送上七香车，宝扇迎归九华帐。
狂夫富贵在青春，意气骄奢剧季伦。
自怜碧玉亲教舞，不惜珊瑚持与人。
春窗曙灭九微火，九微片片飞花琐。
戏罢曾无理曲时，妆成祗是熏香坐。
城中相识尽繁华，日夜经过赵李家。
谁怜越女颜如玉，贫贱江头自浣纱。

",王维,https://song.gushiwen.cn/song/chenlang/e3bfcb5ede2b.mp3
寄生草·饮,"
长醉后方何碍，不醒时有甚思。糟腌两个功名字，醅渰千古兴亡事，曲埋万丈虹霓志。不达时皆笑屈原非，但知音尽说陶潜是。

",白朴,https://song.gushiwen.cn/song/chenlang/63ae973b4bf9.mp3
归园田居·其三,"
种豆南山下，草盛豆苗稀。
晨兴理荒秽，带月荷锄归。
道狭草木长，夕露沾我衣。
衣沾不足惜，但使愿无违。

",陶渊明,https://song.gushiwen.cn/song/chenlang/a9c118750a79.mp3
普天乐·垂虹夜月,"
玉华寒，冰壶冻。云间玉兔，水面苍龙。酒一樽，琴三弄。唤起凌波仙人梦，倚阑干满面天风。楼台远近，乾坤表里，江汉西东。

",徐再思,https://song.gushiwen.cn/song//733b020d5f3b.mp3
悲陈陶,"
孟冬十郡良家子，血作陈陶泽中水。
野旷天清无战声，四万义军同日死。
群胡归来血洗箭，仍唱胡歌饮都市。
都人回面向北啼，日夜更望官军至。

",杜甫,https://song.gushiwen.cn/song/chenlang/89caa71e5eb6.mp3
人月圆·雪中游虎丘,"
梅花浑似真真面，留我倚阑杆。雪晴天气，松腰玉瘦，泉眼冰寒。兴亡遗恨，一丘黄土，千古青山。老僧同醉，残碑休打，宝剑羞看。

",张可久,https://song.gushiwen.cn/song/chenlang/bca77bd4b20d.mp3
陈情表,"　　臣密言：臣以险衅，夙遭闵凶。生孩六月，慈父见背；行年四岁，舅夺母志。祖母刘愍臣孤弱，躬亲抚养。臣少多疾病，九岁不行，零丁孤苦，至于成立。既无伯叔，终鲜兄弟，门衰祚薄，晚有儿息。外无期功强近之亲，内无应门五尺之僮，茕茕孑立，形影相吊。而刘夙婴疾病，常在床蓐，臣侍汤药，未曾废离。(悯 一作：愍；孑立 一作：独立)
　　逮奉圣朝，沐浴清化。前太守臣逵察臣孝廉；后刺史臣荣举臣秀才。臣以供养无主，辞不赴命。诏书特下，拜臣郎中，寻蒙国恩，除臣洗马。猥以微贱，当侍东宫，非臣陨首所能上报。臣具以表闻，辞不就职。诏书切峻，责臣逋慢；郡县逼迫，催臣上道；州司临门，急于星火。臣欲奉诏奔驰，则刘病日笃，欲苟顺私情，则告诉不许。臣之进退，实为狼狈。
　　伏惟圣朝以孝治天下，凡在故老，犹蒙矜育，况臣孤苦，特为尤甚。且臣少仕伪朝，历职郎署，本图宦达，不矜名节。今臣亡国贱俘，至微至陋，过蒙拔擢，宠命优渥，岂敢盘桓，有所希冀！但以刘日薄西山，气息奄奄，人命危浅，朝不虑夕。臣无祖母，无以至今日，祖母无臣，无以终余年。母孙二人，更相为命，是以区区不能废远。
　　臣密今年四十有四，祖母今年九十有六，是臣尽节于陛下之日长，报养刘之日短也。乌鸟私情，愿乞终养。臣之辛苦，非独蜀之人士及二州牧伯所见明知，皇天后土实所共鉴。愿陛下矜悯愚诚，听臣微志，庶刘侥幸，保卒余年。臣生当陨首，死当结草。臣不胜犬马怖惧之情，谨拜表以闻。(祖母刘 一作：祖母)
",西晋·李密,https://song.gushiwen.cn/song/make/f84986dafb2d.mp3
四块玉·别情,"自送别，心难舍，一点相思几时绝？凭阑袖拂杨花雪。溪又斜，山又遮，人去也！
",关汉卿,https://song.gushiwen.cn/song/chenlang/b820b5c9a126.mp3
悲青坂,"
我军青坂在东门，天寒饮马太白窟。
黄头奚儿日向西，数骑弯弓敢驰突。
山雪河冰野萧瑟，青是烽烟白人骨。
焉得附书与我军，忍待明年莫仓卒。

",杜甫,https://song.gushiwen.cn/song//0d24da014fe2.mp3
杂诗十二首·其一,"
人生无根蒂，飘如陌上尘。
分散逐风转，此已非常身。
落地为兄弟，何必骨肉亲！
得欢当作乐，斗酒聚比邻。
盛年不重来，一日难再晨。
及时当勉励，岁月不待人。

",陶渊明,https://song.gushiwen.cn/song/chenlang/404930bd804c.mp3
水仙子·西湖探梅,"
雪晴天地一冰壶，竟往西湖探老逋，骑驴踏雪溪桥路。笑王维作画图，拣梅花多处提壶。对酒看花笑，无钱当剑沽，醉倒在西湖！

",杨朝英,https://song.gushiwen.cn/song//342c84cb6e1c.mp3
殿前欢·对菊自叹,"
可怜秋，一帘疏雨暗西楼，黄花零落重阳后，减尽风流。对黄花人自羞，花依旧，人比黄花瘦。问花不语，花替人愁。

",张养浩,https://song.gushiwen.cn/song//b7ed3ba28b0e.mp3
哀江头,"
少陵野老吞声哭，春日潜行曲江曲。
江头宫殿锁千门，细柳新蒲为谁绿？
忆昔霓旌下南苑，苑中万物生颜色。
昭阳殿里第一人，同辇随君侍君侧。
辇前才人带弓箭，白马嚼啮黄金勒。
翻身向天仰射云，一笑正坠双飞翼。(一笑 一作：一箭)
明眸皓齿今何在？血污游魂归不得。
清渭东流剑阁深，去住彼此无消息。
人生有情泪沾臆，江水江花岂终极！
黄昏胡骑尘满城，欲往城南望城北。

",杜甫,https://song.gushiwen.cn/song/chenlang/5be82977acf5.mp3
燕歌行二首·其一,"秋风萧瑟天气凉，草木摇落露为霜，群燕辞归鹄南翔。(鹄南翔 一作：雁南翔）
念君客游思断肠，慊慊思归恋故乡，君何淹留寄他方？(君何 一作：何为)
贱妾茕茕守空房，忧来思君不敢忘，不觉泪下沾衣裳。
援琴鸣弦发清商，短歌微吟不能长。
明月皎皎照我床，星汉西流夜未央。
牵牛织女遥相望，尔独何辜限河梁。
",曹丕,https://song.gushiwen.cn/song/make/dc47feaddcd7.mp3
哀王孙,"
长安城头头白乌，夜飞延秋门上呼。
又向人家啄大屋，屋底达官走避胡。
金鞭断折九马死，骨肉不得同驰驱。
腰下宝玦青珊瑚，可怜王孙泣路隅。
问之不肯道姓名，但道困苦乞为奴。
已经百日窜荆棘，身上无有完肌肤。
高帝子孙尽隆准，龙种自与常人殊。
豺狼在邑龙在野，王孙善保千金躯。
不敢长语临交衢，且为王孙立斯须。
昨夜东风吹血腥，东来橐驼满旧都。
朔方健儿好身手，昔何勇锐今何愚。
窃闻天子已传位，圣德北服南单于。
花门剺面请雪耻，慎勿出口他人狙。
哀哉王孙慎勿疏，五陵佳气无时无。

",杜甫,https://song.gushiwen.cn/song/chenlang/c7b4689c87e3.mp3
小桃红·杂咏,"
绿杨堤畔蓼花洲，可爱溪山秀，烟水茫茫晚凉后。捕鱼舟，冲开万顷玻璃皱。 乱云不收，残霞妆就，一片洞庭秋。

",盍西村,https://song.gushiwen.cn/song/chenlang/c16d73a82ebd.mp3
木兰诗 / 木兰辞,"　　唧唧复唧唧，木兰当户织。不闻机杼声，唯闻女叹息。(唯 一作：惟)
　　问女何所思，问女何所忆。女亦无所思，女亦无所忆。昨夜见军帖，可汗大点兵，军书十二卷，卷卷有爷名。阿爷无大儿，木兰无长兄，愿为市鞍马，从此替爷征。
　　东市买骏马，西市买鞍鞯，南市买辔头，北市买长鞭。旦辞爷娘去，暮宿黄河边，不闻爷娘唤女声，但闻黄河流水鸣溅溅。旦辞黄河去，暮至黑山头，不闻爷娘唤女声，但闻燕山胡骑鸣啾啾。
　　万里赴戎机，关山度若飞。朔气传金柝，寒光照铁衣。将军百战死，壮士十年归。
　　归来见天子，天子坐明堂。策勋十二转，赏赐百千强。可汗问所欲，木兰不用尚书郎，愿驰千里足，送儿还故乡。
　　爷娘闻女来，出郭相扶将；阿姊闻妹来，当户理红妆；小弟闻姊来，磨刀霍霍向猪羊。开我东阁门，坐我西阁床。脱我战时袍，著我旧时裳。当窗理云鬓，对镜帖花黄。出门看火伴，火伴皆惊忙：同行十二年，不知木兰是女郎。
　　雄兔脚扑朔，雌兔眼迷离；双兔傍地走，安能辨我是雄雌？
",乐府诗集,https://song.gushiwen.cn/song/jiangweiwei/2d6b0c83a500.mp3
沉醉东风·七夕,"
银烛秋光冷画屏，碧天晴夜静闲亭。蛛丝度绣针，龙麝焚金鼎。庆人间七夕佳令。卧看牵牛织女星，月转过梧桐树影。

",卢挚,https://song.gushiwen.cn/song//df0fac4fabea.mp3
卖炭翁,"卖炭翁，伐薪烧炭南山中。
满面尘灰烟火色，两鬓苍苍十指黑。
卖炭得钱何所营？身上衣裳口中食。
可怜身上衣正单，心忧炭贱愿天寒。
夜来城外一尺雪，晓驾炭车辗冰辙。
牛困人饥日已高，市南门外泥中歇。
翩翩两骑来是谁？黄衣使者白衫儿。
手把文书口称敕，回车叱牛牵向北。
一车炭，千余斤，宫使驱将惜不得。
半匹红纱一丈绫，系向牛头充炭直。(红纱 一作：红绡)
",白居易,https://song.gushiwen.cn/song/chenlang/2716dfb4d439.mp3
山坡羊·大江东去,"
大江东去，长安西去，为功名走遍天涯路。厌舟车，喜琴书，早星星鬓影瓜田暮。心待足时名便足。高，高处苦；低，低处苦。

",薛昂夫,https://song.gushiwen.cn/song/chenlang/69783f312ddf.mp3
三峡,"　　自三峡七百里中，两岸连山，略无阙处。重岩叠嶂，隐天蔽日，自非亭午夜分，不见曦月。(阙 通：缺；重岩 一作：重峦)
　　至于夏水襄陵，沿溯阻绝。或王命急宣，有时朝发白帝，暮到江陵，其间千二百里，虽乘奔御风，不以疾也。(溯 同：泝；暮到 一作：暮至)
　　春冬之时，则素湍绿潭，回清倒影，绝巘多生怪柏，悬泉瀑布，飞漱其间，清荣峻茂，良多趣味。(巘 一作：左山右献)
　　每至晴初霜旦，林寒涧肃，常有高猿长啸，属引凄异，空谷传响，哀转久绝。故渔者歌曰：“巴东三峡巫峡长，猿鸣三声泪沾裳。”
",郦道元,https://song.gushiwen.cn/song/yiyesheng/e3a32488d62a.mp3
蟾宫曲·九日,"
对青山强整乌纱。归雁横秋，倦客思家。翠袖殷勤，金杯错落，玉手琵琶。人老去西风白发，蝶愁来明日黄花。回首天涯，一抹斜阳，数点寒鸦。

",张可久,https://song.gushiwen.cn/song/chenlang/1fa99e2a3390.mp3
桃源行,"
渔舟逐水爱山春，两岸桃花夹古津。
坐看红树不知远，行尽青溪不见人。(不见 一作：忽值)
山口潜行始隈隩，山开旷望旋平陆。
遥看一处攒云树，近入千家散花竹。
樵客初传汉姓名，居人未改秦衣服。
居人共住武陵源，还从物外起田园。
月明松下房栊静，日出云中鸡犬喧。
惊闻俗客争来集，竞引还家问都邑。
平明闾巷扫花开，薄暮渔樵乘水入。
初因避地去人间，及至成仙遂不还。
峡里谁知有人事，世中遥望空云山。
不疑灵境难闻见，尘心未尽思乡县。
出洞无论隔山水，辞家终拟长游衍。
自谓经过旧不迷，安知峰壑今来变。
当时只记入山深，青溪几度到云林。
春来遍是桃花水，不辨仙源何处寻。

",王维,https://song.gushiwen.cn/song/chenlang/231daf6badef.mp3
与朱元思书,"　　风烟俱净，天山共色。从流飘荡，任意东西。自富阳至桐庐一百许里，奇山异水，天下独绝。
　　水皆缥碧，千丈见底。游鱼细石，直视无碍。急湍甚箭，猛浪若奔。
　　夹岸高山，皆生寒树，负势竞上，互相轩邈，争高直指，千百成峰。泉水激石，泠泠作响；好鸟相鸣，嘤嘤成韵。蝉则千转不穷，猿则百叫无绝。鸢飞戾天者，望峰息心；经纶世务者，窥谷忘反。横柯上蔽，在昼犹昏；疏条交映，有时见日。
",吴均,https://song.gushiwen.cn/song/jiangweiwei/b992d3699612.mp3
水仙子·怀古,"
秋风远塞皂雕旗，明月高台金凤杯。红妆肯为苍生计，女妖娆能有几？两蛾眉千古光辉：汉和番昭君去，越吞吴西子归。战马空肥。

",张可久,https://song.gushiwen.cn/song//71c5e1ca1535.mp3
横江词六首,"人道横江好，侬道横江恶。
一风三日吹倒山，白浪高于瓦官阁。
海潮南去过浔阳，牛渚由来险马当。
横江欲渡风波恶，一水牵愁万里长。
横江西望阻西秦，汉水东连扬子津。
白浪如山那可渡，狂风愁杀峭帆人。
海神来过恶风回，浪打天门石壁开。
浙江八月何如此？涛似连山喷雪来！
横江馆前津吏迎，向余东指海云生。
郎今欲渡缘何事？如此风波不可行！
月晕天风雾不开，海鲸东蹙百川回。
惊波一起三山动，公无渡河归去来。
",李白,https://song.gushiwen.cn/song/yiyesheng/d8101ab76713.mp3
清江引·秋居,"
白雁乱飞秋似雪，清露生凉夜。扫却石边云，醉踏松根月。星斗满天人睡也。

",吴西逸,https://song.gushiwen.cn/song/chenlang/1a71d6304ac6.mp3
答谢中书书,"
　　山川之美，古来共谈。高峰入云，清流见底。两岸石壁，五色交辉。青林翠竹，四时俱备。晓雾将歇，猿鸟乱鸣；夕日欲颓，沉鳞竞跃。实是欲界之仙都。自康乐以来，未复有能与其奇者。

",陶弘景,https://song.gushiwen.cn/song/chenlang/96919608472f.mp3
湘妃怨·夜来雨横与风狂,"
夜来雨横与风狂，断送西园满地香。
晓来蜂蝶空游荡。
苦难寻红锦妆，问东君归计何忙！
尽叫得鹃声碎，却教人空断肠。
漫劳动送客垂杨。

",阿鲁威,https://song.gushiwen.cn/song//e314aab1b84f.mp3
静夜思,"床前明月光，疑是地上霜。
举头望明月，低头思故乡。
",李白,https://song.gushiwen.cn/song/jiangweiwei/c35a60c1a8e2.mp3
敕勒歌,"
敕勒川，阴山下。
天似穹庐，笼盖四野，
天苍苍，野茫茫，风吹草低见牛羊。

",乐府诗集,https://song.gushiwen.cn/song/chenlang/f996111bff75.mp3
醉太平·讥贪小利者,"
夺泥燕口，削铁针头，刮金佛面细搜求：无中觅有。鹌鹑嗉里寻豌豆，鹭鸶腿上劈精肉，蚊子腹内刳脂油。亏老先生下手！

",佚名,https://song.gushiwen.cn/song/chenlang/9e9c252578ad.mp3
大德歌·夏,"
俏冤家，在天涯，偏那里绿杨堪系马。困坐南窗下，数对清风想念他。蛾眉淡了教谁画？瘦岩岩羞带石榴花。

",关汉卿,https://song.gushiwen.cn/song//a05405c90dd3.mp3
兵车行,"
车辚辚，马萧萧，行人弓箭各在腰。
耶娘妻子走相送，尘埃不见咸阳桥。(耶娘 一作：爷娘)
牵衣顿足拦道哭，哭声直上干云霄。
道旁过者问行人，行人但云点行频。
或从十五北防河，便至四十西营田。
去时里正与裹头，归来头白还戍边。
边庭流血成海水，武皇开边意未已。
君不闻，汉家山东二百州，千村万落生荆杞。
纵有健妇把锄犁，禾生陇亩无东西。
况复秦兵耐苦战，被驱不异犬与鸡。
长者虽有问，役夫敢申恨？
且如今年冬，未休关西卒。
县官急索租，租税从何出？
信知生男恶，反是生女好。
生女犹得嫁比邻，生男埋没随百草。
君不见，青海头，古来白骨无人收。
新鬼烦冤旧鬼哭，天阴雨湿声啾啾！

",杜甫,https://song.gushiwen.cn/song/chenlang/977076fa07f4.mp3
陈太丘与友期行,"
　　陈太丘与友期行，期日中。过中不至，太丘舍去，去后乃至。元方时年七岁，门外戏。客问元方：“尊君在不？”答曰：“待君久不至，已去。”友人便怒曰：“非人哉！与人期行，相委而去。”元方曰：“君与家君期日中。日中不至，则是无信；对子骂父，则是无礼。”友人惭，下车引之。元方入门不顾。

",刘义庆,https://song.gushiwen.cn/song/make/d913f1cd0834.mp3
阳春曲·笔头风月时时过,"
笔头风月时时过，眼底儿曹渐渐多。有人问我事如何，人海阔，无日不风波。

",姚燧,https://song.gushiwen.cn/song//100bb2ac3db8.mp3
塞上曲·其一,"
蝉鸣空桑林，八月萧关道。
出塞入塞寒，处处黄芦草。
从来幽并客，皆共尘沙老。
莫学游侠儿，矜夸紫骝好。

",王昌龄,https://song.gushiwen.cn/song/chenlang/f9e0d2f2e6ca.mp3
普天乐·湖上废圃,"
古苔苍，题痕旧。
疏花照水，老叶沉沟。
蜂黄点绣屏，蝶粉沾罗袖。
困倚东风垂杨瘦，翠眉攒似带春愁。
寻村问酒，无人倚楼，有树维舟。

",张可久,https://song.gushiwen.cn/song/chenlang/7c6102f4064b.mp3
孔雀东南飞并序 / 古诗为焦仲卿妻作,"　　汉末建安中，庐江府小吏焦仲卿妻刘氏，为仲卿母所遣，自誓不嫁。其家逼之，乃投水而死。仲卿闻之，亦自缢于庭树。时人伤之，为诗云尔。
　　孔雀东南飞，五里一徘徊。
　　“十三能织素，十四学裁衣。十五弹箜篌，十六诵诗书。十七为君妇，心中常苦悲。君既为府吏，守节情不移。贱妾留空房，相见常日稀。鸡鸣入机织，夜夜不得息。三日断五匹，大人故嫌迟。非为织作迟，君家妇难为！妾不堪驱使，徒留无所施。便可白公姥，及时相遣归。”
　　府吏得闻之，堂上启阿母：“儿已薄禄相，幸复得此妇。结发同枕席，黄泉共为友。共事二三年，始尔未为久。女行无偏斜，何意致不厚。”
　　阿母谓府吏：“何乃太区区！此妇无礼节，举动自专由。吾意久怀忿，汝岂得自由！东家有贤女，自名秦罗敷。可怜体无比，阿母为汝求。便可速遣之，遣去慎莫留！”
　　府吏长跪告：“伏惟启阿母。今若遣此妇，终老不复取！”
　　阿母得闻之，槌床便大怒：“小子无所畏，何敢助妇语！吾已失恩义，会不相从许！”
　　府吏默无声，再拜还入户。举言谓新妇，哽咽不能语：“我自不驱卿，逼迫有阿母。卿但暂还家，吾今且报府。不久当归还，还必相迎取。以此下心意，慎勿违吾语。”
　　新妇谓府吏：“勿复重纷纭。往昔初阳岁，谢家来贵门。奉事循公姥，进止敢自专？昼夜勤作息，伶俜萦苦辛。谓言无罪过，供养卒大恩；仍更被驱遣，何言复来还！妾有绣腰襦，葳蕤自生光；红罗复斗帐，四角垂香囊；箱帘六七十，绿碧青丝绳，物物各自异，种种在其中。人贱物亦鄙，不足迎后人，留待作遗施，于今无会因。时时为安慰，久久莫相忘！”
　　鸡鸣外欲曙，新妇起严妆。著我绣夹裙，事事四五通。足下蹑丝履，头上玳瑁光。腰若流纨素，耳著明月珰。指如削葱根，口如含朱丹。纤纤作细步，精妙世无双。
　　上堂拜阿母，阿母怒不止。“昔作女儿时，生小出野里。本自无教训，兼愧贵家子。受母钱帛多，不堪母驱使。今日还家去，念母劳家里。”却与小姑别，泪落连珠子。“新妇初来时，小姑始扶床；今日被驱遣，小姑如我长。勤心养公姥，好自相扶将。初七及下九，嬉戏莫相忘。”出门登车去，涕落百余行。
　　府吏马在前，新妇车在后。隐隐何甸甸，俱会大道口。下马入车中，低头共耳语：“誓不相隔卿，且暂还家去。吾今且赴府，不久当还归。誓天不相负！”
　　新妇谓府吏：“感君区区怀！君既若见录，不久望君来。君当作磐石，妾当作蒲苇。蒲苇纫如丝，磐石无转移。我有亲父兄，性行暴如雷，恐不任我意，逆以煎我怀。”举手长劳劳，二情同依依 。
　　入门上家堂，进退无颜仪。阿母大拊掌，不图子自归：“十三教汝织，十四能裁衣，十五弹箜篌，十六知礼仪，十七遣汝嫁，谓言无誓违。汝今何罪过，不迎而自归？”兰芝惭阿母：“儿实无罪过。”阿母大悲摧。
　　还家十余日，县令遣媒来。云有第三郎，窈窕世无双。年始十八九，便言多令才。
　　阿母谓阿女：“汝可去应之。”
　　阿女含泪答：“兰芝初还时，府吏见丁宁，结誓不别离。今日违情义，恐此事非奇。自可断来信，徐徐更谓之。”
　　阿母白媒人：“贫贱有此女，始适还家门。不堪吏人妇，岂合令郎君？幸可广问讯，不得便相许。”
　　媒人去数日，寻遣丞请还，说有兰家女，承籍有宦官。云有第五郎，娇逸未有婚。遣丞为媒人，主簿通语言。直说太守家，有此令郎君，既欲结大义，故遣来贵门。
　　阿母谢媒人：“女子先有誓，老姥岂敢言！”
　　阿兄得闻之，怅然心中烦。举言谓阿妹：“作计何不量！先嫁得府吏，后嫁得郎君。否泰如天地，足以荣汝身。不嫁义郎体，其往欲何云？”
　　兰芝仰头答：“理实如兄言。谢家事夫婿，中道还兄门。处分适兄意，那得自任专！虽与府吏要，渠会永无缘。登即相许和，便可作婚姻。”
　　媒人下床去。诺诺复尔尔。还部白府君：“下官奉使命，言谈大有缘。”府君得闻之，心中大欢喜。视历复开书，便利此月内，六合正相应。良吉三十日，今已二十七，卿可去成婚。交语速装束，络绎如浮云。青雀白鹄舫，四角龙子幡。婀娜随风转，金车玉作轮。踯躅青骢马，流苏金镂鞍。赍钱三百万，皆用青丝穿。杂彩三百匹，交广市鲑珍。从人四五百，郁郁登郡门。
　　阿母谓阿女：“适得府君书，明日来迎汝。何不作衣裳？莫令事不举！”
　　阿女默无声，手巾掩口啼，泪落便如泻。移我琉璃榻，出置前窗下。左手持刀尺，右手执绫罗。朝成绣夹裙，晚成单罗衫。晻晻日欲暝，愁思出门啼。
　　府吏闻此变，因求假暂归。未至二三里，摧藏马悲哀。新妇识马声，蹑履相逢迎。怅然遥相望，知是故人来。举手拍马鞍，嗟叹使心伤：“自君别我后，人事不可量。果不如先愿，又非君所详。我有亲父母，逼迫兼弟兄。以我应他人，君还何所望！”
　　府吏谓新妇：“贺卿得高迁！磐石方且厚，可以卒千年；蒲苇一时纫，便作旦夕间。卿当日胜贵，吾独向黄泉！”
　　新妇谓府吏：“何意出此言！同是被逼迫，君尔妾亦然。黄泉下相见，勿违今日言！”执手分道去，各各还家门。生人作死别，恨恨那可论？念与世间辞，千万不复全！
　　府吏还家去，上堂拜阿母：“今日大风寒，寒风摧树木，严霜结庭兰。儿今日冥冥，令母在后单。故作不良计，勿复怨鬼神！命如南山石，四体康且直！”
　　阿母得闻之，零泪应声落：“汝是大家子，仕宦于台阁。慎勿为妇死，贵贱情何薄！东家有贤女，窈窕艳城郭，阿母为汝求，便复在旦夕。”
　　府吏再拜还，长叹空房中，作计乃尔立。转头向户里，渐见愁煎迫。
　　其日牛马嘶，新妇入青庐。奄奄黄昏后，寂寂人定初。“我命绝今日，魂去尸长留！”揽裙脱丝履，举身赴清池。
　　府吏闻此事，心知长别离。徘徊庭树下，自挂东南枝。
　　两家求合葬，合葬华山傍。东西植松柏，左右种梧桐。枝枝相覆盖，叶叶相交通。中有双飞鸟，自名为鸳鸯。仰头相向鸣，夜夜达五更。行人驻足听，寡妇起彷徨。多谢后世人，戒之慎勿忘。 
",佚名,https://song.gushiwen.cn/song/make/294ee4bb68a3.mp3
塞下曲六首,"五月天山雪，无花只有寒。
笛中闻折柳，春色未曾看。
晓战随金鼓，宵眠抱玉鞍。
愿将腰下剑，直为斩楼兰。
天兵下北荒，胡马欲南饮。
横戈从百战，直为衔恩甚。
握雪海上餐，拂沙陇头寝。
何当破月氏，然后方高枕。
骏马似风飙，鸣鞭出渭桥。
弯弓辞汉月，插羽破天骄。
阵解星芒尽，营空海雾消。
功成画麟阁，独有霍嫖姚。
白马黄金塞，云砂绕梦思。
那堪愁苦节，远忆边城儿。
萤飞秋窗满，月度霜闺迟。
摧残梧桐叶，萧飒沙棠枝。
无时独不见，流泪空自知。
塞虏乘秋下，天兵出汉家。
将军分虎竹，战士卧龙沙。
边月随弓影，胡霜拂剑花。
玉关殊未入，少妇莫长嗟。
烽火动沙漠，连照甘泉云。
汉皇按剑起，还召李将军。
兵气天上合，鼓声陇底闻。
横行负勇气，一战净妖氛。
",李白,https://song.gushiwen.cn/song//e25feef0e590.mp3
天净沙·宁可少活十年,"宁可少活十年，休得一日无权，大丈夫时乖命蹇。有朝一日天随人愿，赛田文养客三千。
",严忠济,https://song.gushiwen.cn/song//37b8a98fc36b.mp3
咏雪 / 咏雪联句,"
　　谢太傅寒雪日内集，与儿女讲论文义。俄而雪骤，公欣然曰：“白雪纷纷何所似？”兄子胡儿曰：“撒盐空中差可拟。”兄女曰：“未若柳絮因风起。”公大笑乐。即公大兄无奕女，左将军王凝之妻也。

",刘义庆,https://song.gushiwen.cn/song/chenlang/a24c4f626d63.mp3
小桃红·玉箫声断凤凰楼,"
玉箫声断凤凰楼，憔悴人别后。留得啼痕满罗袖。去来休，楼前风景浑依旧。当初只恨，无情烟柳，不解系行舟。

",杨果,https://song.gushiwen.cn/song/chenlang/35d2f8c09bd0.mp3
塞下曲,"
饮马渡秋水，水寒风似刀。
平沙日未没，黯黯见临洮。
昔日长城战，咸言意气高。
黄尘足今古，白骨乱蓬蒿。

",王昌龄,https://song.gushiwen.cn/song/chenlang/a62c96a4c183.mp3
西洲曲,"
忆梅下西洲，折梅寄江北。
单衫杏子红，双鬓鸦雏色。
西洲在何处？两桨桥头渡。
日暮伯劳飞，风吹乌臼树。
树下即门前，门中露翠钿。
开门郎不至，出门采红莲。
采莲南塘秋，莲花过人头。
低头弄莲子，莲子清如水。
置莲怀袖中，莲心彻底红。
忆郎郎不至，仰首望飞鸿。
鸿飞满西洲，望郎上青楼。
楼高望不见，尽日栏杆头。
栏杆十二曲，垂手明如玉。
卷帘天自高，海水摇空绿。
海水梦悠悠，君愁我亦愁。
南风知我意，吹梦到西洲。

",佚名,https://song.gushiwen.cn/song/chenlang/32d2e7ebc423.mp3
折桂令·客窗清明,"风风雨雨梨花，窄索帘栊，巧小窗纱。甚情绪灯前，客怀枕畔，心事天涯。三千丈清愁鬓发，五十年春梦繁华。蓦见人家，杨柳分烟，扶上檐牙。
",乔吉,https://song.gushiwen.cn/song/chenlang/cfd72a88d570.mp3
塞下曲·秋风夜渡河,"
秋风夜渡河，吹却雁门桑。
遥见胡地猎，鞴马宿严霜。
五道分兵去，孤军百战场。
功多翻下狱，士卒但心伤。

",王昌龄,https://song.gushiwen.cn/song//bfb2ab9d2261.mp3
楚天遥过清江引·屈指数春来,"
屈指数春来，弹指惊春去。蛛丝网落花，也要留春住。几日喜春晴，几夜愁春雨。六曲小山屏，题满伤春句。
春若有情应解语，问着无凭据。江东日暮云，渭北春天树，不知那答儿是春住处？

",薛昂夫,https://song.gushiwen.cn/song//c9f4840419e1.mp3
杨氏之子,"　　梁国杨氏子九岁，甚聪惠。孔君平诣其父，父不在，乃呼儿出。为设果，果有杨梅。孔指以示儿曰：“此是君家果。”儿应声答曰：“未闻孔雀是夫子家禽。” 
",刘义庆,https://song.gushiwen.cn/song/make/af4715c0208f.mp3
节妇吟·寄东平李司空师道,"
君知妾有夫，赠妾双明珠。
感君缠绵意，系在红罗襦。
妾家高楼连苑起，良人执戟明光里。
知君用心如日月，事夫誓拟同生死。
还君明珠双泪垂，恨不相逢未嫁时。(恨不 一作：何不)

",张籍,https://song.gushiwen.cn/song/chenlang/7bfee4dfbfe0.mp3
十二月过尧民歌·别情,"
自别后遥山隐隐，更那堪远水粼粼。
见杨柳飞绵滚滚，对桃花醉脸醺醺。
透内阁香风阵阵，掩重门暮雨纷纷。
怕黄昏忽地又黄昏，不销魂怎地不销魂。
新啼痕压旧啼痕，断肠人忆断肠人。
今春香肌瘦几分？缕带宽三寸。

",王实甫,https://song.gushiwen.cn/song/chenlang/2c8592d5eb0b.mp3
人日思归,"入春才七日，离家已二年。
人归落雁后，思发在花前。
",薛道衡,https://song.gushiwen.cn/song/chenlang/29252ac44d0f.mp3
征妇怨,"
九月匈奴杀边将，汉军全没辽水上。
万里无人收白骨，家家城下招魂葬。
妇人依倚子与夫，同居贫贱心亦舒。
夫死战场子在腹，妾身虽存如昼烛。

",张籍,https://song.gushiwen.cn/song//0fa9479685e1.mp3
戏文·蔡伯喈琵琶记,"第一出
(末上白)【水调歌头】秋灯明翠巾莫，夜案览芸编。今来古往，其间故事几多般。少甚佳人才子，也有神仙幽怪，琐碎不堪观。正是：不关风化体，纵好也徒然。论传奇，乐人易，动人难。知音君子，这般另做眼儿看。休论插科打诨，也不寻宫数调，只看子孝与妻贤。骅骝方独步，万马敢争先？
【沁园春】赵女姿容，蔡邕文业，两月夫妻。奈朝廷黄榜，遍招贤士，高堂严命，强赴春闱。一举螯头，再婚牛氏，利绾名牵竟不归。饥荒岁，双亲俱丧，此际实堪悲。堪悲赵女支持，剪下香云送舅姑。罗裙包土，筑成坟墓；琵琶写怨，竟往京畿。孝矣伯喈，贤哉牛氏，书馆相逢最惨凄。重庐墓，一夫二妇，旌表耀门闾。
第二出
(生上唱)【瑞鹤仙】十载亲灯火，论高才绝学，休夸班马。风云太平日，正骅骝欲骋，鱼龙将化。沈吟一和，怎离双亲膝下？尽心甘旨，功名富贵，付之大也。
(白)【(鹧鸪天)宋玉才多未足称，子云识字
浪传名。奎光已透三千丈，风力行看九万程。经世手，济时英，玉堂金马岂难登？要将莱彩欢亲意，且戴儒冠尽子情。蔡邕沉酣六籍，贯串百家。自礼乐名物，以至诗赋词章，皆能穷其妙；由阴阳星历以至声音书数，靡不极其精。抱经济之奇才，当文明之盛世。幼而学，壮而行，虽望青云之万里；入则孝，出则弟，怎离白发之双亲？到不如尽菽水之欢，甘齑盐之分。正是：行孝于己，责报于天。更喜新娶妻房，才方两月。却是陈留郡人，赵氏五娘子。仪容俊雅，也休夸桃李之姿；德性幽闲，尽可寄蘋蘩之托。且喜夫妻和顺，父母康宁。自家记得诗中云""为此春酒，以介眉寿。""今喜双亲既寿而康，对此春光，就花下酌杯酒，与双亲称寿。昨日已分付媳妇安排，不免催促他则个。娘子，安排酒，请爹妈出来。(旦内应介)(外扮蔡公上唱)
【宝鼎儿】小门深巷里，春到芳草，人闲清昼。
(净扮蔡婆上唱)人老去星星非故，春又来年年依旧。
(旦上唱)最喜得今朝新酒熟，满目花开似绣。(合)愿岁岁年年人在，花下常斟春酒。
(外净白)孩儿，请爹妈出来做甚么？(生白)告爹妈：人生百岁，光阴几何？幸得爹妈年满八旬，孩儿一则以喜，一则以惧：况当此春光佳景，闲居无事，孩儿要与爹妈称庆歇子。(外净白)如此，也好。(生唱)
【锦堂月】帘幕风柔，庭帏昼永，朝来峭寒轻透。人在高堂，一喜又还一忧。惟愿取百岁椿萱，长似他三春花柳。(合)酌春酒，看取花下高歌，共祝眉寿。(旦唱)
【前腔换头】辐辏，获配鸾俦。深惭燕尔，持杯自觉娇羞。怕难主蘋蘩，不堪侍奉箕帚。惟愿取偕老夫妻，长侍奉暮年姑舅。(合前)(外唱)
【前腔换头】还愁，白发蒙头，红英满眼，心惊去年时候。只恐时光，催人去也难留。惟愿取黄卷青灯，及早换金章紫绶。(合前)(净唱)
【前腔换头】还忧，松竹门幽，桑榆暮景，明年知他健否安否？叹兰玉萧条，一朵桂花难茂。惟愿取连理芳年，得早遂孙枝荣秀。(合前)(生唱)
【醉翁子】回首，看瞬息乌飞兔走。(旦唱)喜爹妈双全，谢天相佑。(生唱)不谬，更清淡安闲，乐事如今谁更有？(合)相庆处，但酌酒高歌，共祝眉寿。
(外净唱)
【前腔】卑陋，论做人要光前耀后。劝我儿青云，万里驰骤。(生唱)听剖，真乐在田园，何必当今公与侯？(合前)(生旦唱)
【侥侥令】春花明彩袖，春酒满金瓯。但愿岁岁年年人长在，父母共夫妻相劝酬。(外净唱)
【前腔】夫妻长厮守，父母愿长久。坐对送青排闼青山好，看将绿护田畴绿水浟。(合)
【十二时】山青水绿还依旧，叹人生青春难又，惟有快活是良谋。
(外白)逢时对酒合高歌，(净)须信人生能几何？
(生旦)万两黄金未为宝，一家安乐值钱多。(并下)
第三出
(末上白)风送炉香归别院，日移花影上闲庭。昼长人静无他事，惟有啼莺三两声。小人不是别人，却是牛太师府里一个院子。若论我那太师富贵，真个：只有天在上，更无山与齐；举头红日近，回首白云低。怎见得那富贵？只见势压中朝，富倾上苑。白日映沙堤，清霜凝画戟。门外车轮流水，城中甲第连山。琼楼酬月十二层，锦帐藏春五十里。香散绮罗，写不尽园林景致；影摇珠翠，描不就庭院风光。好耍子的油壁车轻金犊肥，没寻处的流苏帐暖春鸡报。画堂内持觞劝酒，走动的是紫绶金貂；绣屏前品竹弹丝，摆列的是红妆粉面。玳帽筵中爇宝香，真个是朝朝寒食；琉璃影里烧银烛，果然是夜夜元宵。这般福地洞天，可知有仙姝玉女。休言富贵牛太师，且说贤德小娘子。看他仪容娇媚，一个没包弹的俊脸，似一片美玉无瑕；体态幽闲，半点难勾引的芳心，似几寸清冰彻底。珠翠丛中长大，倒欣着淡雅梳妆；绮罗阵里生来，却厌他繁华气象。怪听笙歌声韵，惟贪针指工夫。爱此清幽，整白日何曾离绣阁，笑人游冶，傍青春那肯出香闺。开遍海棠花，也不问夜来多少；飞残杨柳絮，并不道春去如何。要知他半点真心；惟有穿琐窗皓月；能使他一双娇眼，除非翻翠帐轻风。决非慕司马的文君，肯学选伯鸾的德耀。更羡他知书知礼，是一个不趋蹡的秀才；若论他有德有行，好一个戴冠儿的君子。多应是相门相种，可惜不做个厮儿；少甚么王子王孙，争要求为佳配。呀！理会得么？他是玉皇殿前掌书仙，一点尘心谪九天。莫怪兰香熏透骨，霞衣曾惹御炉烟。好怪么！只见老姥姥和惜春养娘舞将来做甚么？(净扮老姥姥丑扮惜春舞上唱)
【雁儿舞】深院重重，怎不怨苦？要寻个男儿，并无门路。甚年能勾，和一丈夫，一处里双双雁儿舞？，
(唱舞介)(末白)老姥姥拜揖。(净白)院子万福。
(末白)惜春姐拜揖。(丑白)院公万福。(末白)我且问你两个，每常间不曾恁地戏耍，怎的今日十分快活？
(丑白)院公，你不得知，我吃小娘子苦，并不许我一步胡踏，并不要说男儿边厢去。苦咳！你弗要男儿，我须要他。也道我和他相似，也不放我笑一笑。今日天可怜见，吃我千方百计去说化他，只限我一个时辰，去花园中赏玩一番。苦咳！我如何的不快活？(净白)便是我，也千不合万不合前生不种福地，把我这里做丫头，苦如何说得？做丫头老了，并不曾有一日得眉头开。今日得老相公出去，我且来这里游赏歇子。
(末白)原来恁地，可知你快活也。(净白)院子，你伏事老相公，公的又撞着公的！我伏事小娘子，雌的又撞着雌的。(末白)又道是凤只鸾孤。老姥姥，惜春年纪小，也怪他伤春不得。你老老大大，也这般说，甚么样子？(净)哱口息！老畜生，吃你识秋茄晚结，迟花晚发；老自老，似京枣，外面皱，里面好。你不见东村李太婆？年七十岁，头光光的，也只是要嫁人。人问他：你老了，嫁甚的？这婆子做四句诗，做得好。
(末)四句诗如何说？(净)道是：人生七十古来稀，不去嫁人待何时？下了头髻做新妇，枕头上放出大擂槌。
(末)你有些欠尊重。(丑)便是西村有个张太婆，年六十九岁，一个公公见他生得好，只是要取他。这婆子道：你做得四句诗。做得好。(末)如何说？(丑)道是：青春年少莫蹉跎，床公尚自讨床婆，红罗帐里做夫妇，枕头上安着两个大西瓜。(净)休闲说，今日能勾得在此闲戏歇子，也不是容易。正撞着院公在此，咱每两三个自作耍歇子。(丑)还是做什么耍好？(净)踢气球耍。(末)不好。(净丑)怎地不好？(末白)【西江月】白打从来逞势，官场自小驰名。如今年老脚□肷疼，圆社无心驰骋。空使绣襦汗湿，谩罗袜生尘。兀的是少年子弟俏门庭，不似宝妆行径。(丑)斗百草耍。
(末)也不好。(净)怎的不好？(末白)【西江月】香径里扳残草色，雕阑畔折损花容。又无巧艺动王公，枉费了工夫何用？惊起娇莺语燕，打开浪蝶狂烽。若还寻得并头红，早把你芳心引动。(净丑)打秋千耍。
(末)这个却好。(净丑)打秋千怎的便中？(末白)你听我说：【西江月】玉体轻流香汗，绣裙荡漾明霞。纤纤玉手把彩绳拿，真个堪描堪画。本是北方戎戏，移来上苑豪家。女娘撩乱隔墙花，好似半仙戏耍。(净丑)恁地便打秋千。只是那里有秋千架？(末)我这花园里那讨秋千架？一来相公不忻，二来娘子又不好，纵有也拆了。(丑)院公，没奈何，咱每三个在这里，厮论做个秋千架，一人打，两人抬。(做架介)(末)谁先打？(净丑)我两人抬，院公，你先打。(介)(贴旦在戏房内叫)老姥姥，将我的《列女传》那里去了？
(净丑放)(末跌介)(末起白)你两人骗得我好也！(净)今番当我打。(末丑)老姥姥打。(净打介)(贴旦又叫介)惜春，将我针线箱儿那里去了？(末丑放)(净不跌介)(末)你奸得我索性。(丑)今番当我打，疾忙着。
(丑打介)(贴旦上白)莫信直中直，须防仁不仁。(末净放走下)(丑做不知介)(白)又耍，罢罢，来么！轮当我打，便奚落人。(贴旦扯丑耳)(丑惊介)(贴旦白)贱人！你直恁的为人不自重，只要闲嬉并闲哄。(丑)娘子，交人怎不去闲嬉？(贴)怎的？(丑)你看么，秋千架尚兀自走动。(贴)贱人！我只教你在此赏玩片时，谁许你在此闲哄？(丑)娘子，奴家名唤做惜春，见这春去，自伤春起来，如何不闷？(贴)你有甚伤春？
(丑)娘子，我早晨间见疏剌刺寒风，吹散了一帘柳絮；饷午间只见浙零零小雨，打坏了满树梨花。一霎时啭几对黄鹂，猛可地叫数声杜宇。见此春去，如何不闷？
(贴)春光自去，你有甚么闷来？我和你去习些女工便了。(丑)苦咳！这般天气，谁不去闲嬉？娘子却教惜春去习女工，兀的不是闷杀惜春么？(贴)妇人家谁许你闲嬉？不习女工，有甚勾当？你却不学不出闺门的。
(丑)娘子，你有千箱罗绮，满头珠翠，少甚么子，却这般自苦？(贴)贱人！好怪么？做生活是你本分的事，问有和不有做甚么？(丑)恁的，惜春辞娘子去了，我伏事别人，与他传消递息，随趁也得些快活。伏事着你，见男儿也不许我抬眼。前日艳阳天气，花红柳绿，猫儿狗儿也动心，你也不动一动；如今暮春时候，鸟啼花落，谁不伤情？你也不愁一愁。惜春其实难和娘子过活。(贴)贱人！你是狂是颠？我对老相公说，教好生施行你。(丑)娘子可怜见，惜春心里闷，自这般说。(贴)你看么？(唱)
【祝英台近】绿成阴，红似雨，春事已无有。
(丑唱)闻说西郊，车马尚驰骤。(贴唱)怎如柳絮帘栊，梨花庭院，(合)好天气清明时候。
(丑白)【玉楼春】清明时节单衣试，争奈昼长人静重门闭？(贴白)我芳心不解乱萦牵，羞见游丝与飞絮。(丑白)绣窗欲待拈针指，忽听莺燕双双语。(贴白)无情何处管多情？任取春光自来去。(丑白)娘子。有甚法度教惜春休闷了？(贴唱)
【祝英台序】把几分春三月景，分付与东流。
(丑白)鸟啼花落，须烦恼你。(贴唱)啼老杜鹃，飞尽红英，端不为春闲愁。(丑白)不闲愁，也去赏玩节否？(贴唱)休休，妇人家不出闺门，怎去寻花穿柳？
(丑白)不游赏，只怕消瘦了你。(贴唱)把花貌，谁肯因春消瘦？(丑唱)
【前腔换头】春昼，只见燕双飞，蝶引队，莺浯似求友。(贴白)你是人物，说那虫蚁做甚么？(丑唱)那更柳外画轮，花底雕鞍，都是少年闲游。(贴白)这贱人，你是妇人家，说那少年事做甚么？(丑唱)难守，孤房清冷无人，也寻一个佳偶。(贴白)呀，贱人！你到思量男儿。(丑唱)这般说，终身休配鸾俦。(贴唱)
【前腔换头】知否？我为何不卷珠帘，独坐爱清幽？(丑白)清幽，清幽，争奈人愁！(贴唱)千斛闷怀，百种春愁，难上我的眉头。(丑白)只怕你不长恁地。(贴唱)休忧，任他春色年年，我的芳心依旧。
(丑白)只怕风流年少哄着你。(贴唱)这文君，可不担阁了相如琴奏。(丑唱)
【前腔换头】今后，方信你彻底澄清，我好没来由。(贴白)你怎的不收拾了心下？(丑唱)想象暮云，分付东风，情到不堪回首。(贴白)你怎不学我？(丑唱)听剖：你是蕊宫琼苑神仙，不比尘凡相诱。(贴白)恁地，自随我习些女工便了。(丑唱)谨随侍，窗下拈针挑绣。
(贴白)休听枝上子规啼，(丑白)闷在停针不语时。
(贴白)窗外日光弹指过，(合)席前花影坐间移。(并下)
第四出
(生上唱)【一剪梅】浪暖桃香欲化鱼，期逼春闱，诏赴春闱。郡中空有辟贤书，心恋亲闱，难舍亲闱。
(白)世间好物不坚牢，彩云易散琉璃脆。蔡邕本欲甘守清贫，力行孝道。谁知朝廷黄榜招贤，郡中把自家保申上司去了；一壁厢来辟召，自家力以亲老为辞。这吏人虽则已去，只怕明日又来，我只得力辞。正是：人爵不如天爵贵，功名争似孝名高？(生唱)
【宜春令】虽然读，万卷书，论功名非吾意儿。只愁亲老，梦魂不到春闱里。便教我做到九棘三槐，怎撇得萱花椿树？我这，衷肠一点孝心，对谁人语？
(末扮张大公上唱)
【前腔】相邻并，相依倚，往常间有事来相报知。(生白)来的却是张大公。公公拜揖。(末)解元拜揖。解元：(唱)试期逼矣，早办行装前途去。(生白)双亲老了，不敢去。(末笑介唱)子虽念亲老孤唯，亲须望孩儿荣贵。解元，趁此，青春不去，更待何日？
(末白)解元既不肯去，更待老员外和大娘子出来，看如何说；也只是劝解元去分晓。道由未了，兀的便是老员外来。(外上唱)
【前腔】时光短，雪鬓垂，守清贫不图着甚的。有儿聪慧，但得他为官吾足矣。(外末相见介)(外唱)孩儿，天子诏招取贤良，秀才每都求着科试。快赴春闱，急急整着行李。
(外白)孩儿，如今黄榜招贤，郡中既然辟召你，你如何不去赴选？(末白)兀的大娘子也出来了。(净上唱)
【吴小四】眼又昏，耳又聋，家私空又空。只有孩儿肚内聪，他若做得官时运通，我两人不怕穷。
(净白)我到不合娶媳妇与孩儿，只得六十日，便把我孩儿都瘦了；若更过三年，怕不做一个骷髅。
(末白)只要他不谐。(外白)孩儿，如今黄榜招贤，试期已迫，你这般人才，如何不去赴选？(末白)老员外和大娘子，不可不作成秀才走一遭。(生白)告爹爹，孩儿非不要去，争奈爹妈年老，家中无人侍奉。(净白)苦么！你又没七子八婿，只有一个孩儿。老贼！你眼又昏，耳又聋，又走动不得，教孩儿出去，万一有些差池，教兀谁管来？你真个没饭吃便着饿死，没衣穿便着冻死。(外白)你理会得甚么？孩儿做官，也改换门闾，如何不教他去？(生白)孩儿难去。(唱)
【绣带儿】亲年老光阴有儿？行孝正是今日。终不然为着一领蓝袍，却落后了戏彩斑衣。思之，此行荣贵虽可拟，怕亲老等不得荣贵。(外唱)春闱里纷纷大儒，难道是没爹娘的孩儿方去？(末唱)
【前腔换头】休迷！男儿汉凌云志气，何必苦恁淹滞？可不干费了十载青灯，枉捱半世黄艹齑？须知，
此行是亲志休故拒。秀才，你那些个养亲之志？(净唱)百年事只有此儿，老贼！难道是庭前森森丹桂？
(外唱)
【太师引】他意儿难提起，这其间就里我自知。
(末白)他为甚么？(外唱)他恋着被窝中恩爱，舍不得离海角天涯。(白)你是读书人，说个比仿与你：(唱)涂山四日离大禹，你直恁地舍不得分离。(末白)敢是如此。秀才，你贪鸳侣守着凤帏，多误了鹏程鹗荐的消息。(净唱)
【前腔】他意里只要供甘旨，又何曾贪欢恋妻。自古道曾参纯孝，何曾去应举及第？功名富贵天付与，天若与不求须来至。(生唱)娘行是望爹行听取。(生白)孩儿恋媳妇不肯去呵，(唱)天须鉴孩儿不孝的情罪。
(生白)告爹爹：教孩儿出去，把爹爹妈妈独自在家，万一有些差池，一来别人道孩儿不孝，撇了爹娘去取功名；二来道爹娘所见不达，只有一子，教他远离；以此上不相从。(外白)不从我的言语也由你，但说如何唤做孝？(净白)老贼！你年七八十岁，也不识做孝。披麻带索便是孝。(末收介)(生白)告爹爹：凡为人子者，冬温而夏清，昏定而晨省，问其寒燠，搔其疴痒，出入则扶持之，问所欲则敬进之。是以父母在，不远游；出不易方，复不过时。古人的大孝，也只如此。(外白)孩儿，你说的都是小节，不曾说那大孝。(净白)老贼！你又不死，只管教他做大孝。赶出去赴选不得。(末白)这话有些不祥。(外白)孩儿，你听我说：夫孝始于事亲，中于事君，终于立身。身体发肤，受之父母，不敢毁伤，孝之始也。立身行道，扬名于后世，以显父母，孝之终也。是以家贫亲老，不为禄仕，所以为不孝。你去做官时节，也显得父母好处，不是大孝，却是甚么？(生白)爹爹说得自是。知他是去做官不做官？若还不中时节，又不能勾事君，又不能勾事亲，可谓两耽阁了。(末白)秀才，说话错了。老汉常听得秀才每说道：幼而学，壮而行；怀宝迷邦。谓之不仁。孔席不暇暖，墨突不得黔，伊尹负鼎俎以干汤，百里奚把五羊之皮自鬻，也只要顺时行道，济世安民。秀才，这个正是学成文武艺，合当货与帝王家。秀才，你这般人才，如何不去做官，济世安民？(净白)你都有言语劝我儿，我有个故事说与你听：在先东村有个李员外孩儿，他爹爹每日只闲炒。只是教孩儿去做官。他吃不过爹爹闲炒，去到长安，那里无人抬举他，流落教化，见平章宰相，疾忙田地上拜着。丞相可怜见他，道：我与你个养济院头目，去管你爹娘。这个人道：做养济院头目，如何去管得爹娘？比及他回来，爹娘果在养济院里。他爹问他娘道：我教孩儿去的是？今日我孩儿做头目，人也不敢欺负我。你今日去，千万取个养济院头目，卑田院大使回来，也休教人欺负我。(末白)只有乞丐相，教我听了半日。(外白)孩儿。你便去。(生介)孩儿去则不妨，爹妈教谁看管？(末白)秀才，自古道：千钱买邻。八百买舍。老汉既忝在邻舍，秀才但放心前去，不拣有甚欠缺，或是大员外老安人有些疾病，老汉自当早晚应承。(生白)如此，谢得公公！凡事专托公公周济。如此，卑人没奈何，只得收拾行李便去。(生唱)
【三学士】谢得公公意甚美，凡事仗托维持。假饶一举登科日，难道是双亲未老时。只恐锦衣归故里，双亲的怕不见儿。(外唱)
【前腔】萱室蝽庭衰老矣，指望你换了门闾。你休道无人供奉。你做得官呵，三牲五鼎供朝夕，须胜似啜菽并饮水。你若锦衣归故里，我便死呵，一灵儿终是喜。(末唱)
【前腔】托在邻家相倚依，专当效峰区区。秀才，你为甚在十年窗下无人问？只图个一举成名天下知。你若不锦衣归故里，谁知你读万卷书？(净唱)
【前腔】一旦分离掌上珠，我这老景凭谁？忍将父母饥寒死，博换得孩儿名利归。你纵然衣锦归故里，补不得你名行亏。
(外白)孩儿，急办行装赴试闱。(生)父亲严命怎生违？(合)一举首登龙虎榜，十年身到凤皇池。(并下)
　
第五出
(旦上唱)【谒金门】春梦断，临镜绿云撩乱。闻道才郎游上苑，又添离别叹。(生接唱)苦被爹行逼遣，脉咏此情何限。骨肉一朝成拆散，可怜难舍拚。
(旦白)解元，云情雨意，虽可抛两月之夫妻；雪鬓霜鬟，更不念八旬之父母。功名之念一起，甘旨之心顿忘，是何道理？(生白)娘子，休说那话。膝下远离，岂无眷恋之意？奈堂上父母力勉，不听分剖之辞，教卑人如何是得？(旦白)我多猜着你了：(唱)
【忒忒令】你读陪思量要做状元，我只怕你学疏才短。(生白)我不曾才短。(旦唱)只是孝经，曲礼，你早忘了一半。(生白)我不曾忘了。(旦白)你身曾忘了：(唱)却不道夏淸与冬温，昏须定，晨须省，亲在游怎远？(生唱)
【前腔】我哭哀哀推辞了万千，他闹炒炒抵死来相劝。将我深罪，不由人分辨。(旦白)罪你甚么？
(生唱)只道我恋新婚，逆亲言，贪妻爱，不肯去赴选。
(旦唱)
【沉醉东风】你爹行见得你好偏，只一子不留在身畔。(介)我和你去说咱。休休，他只道我不贤，要将你迷恋。苦！这其间怎不悲怨？(合)为爹泪涟，为娘泪涟，何曾为着夫妻上意牵？(生唱)
【前腔】做孩儿节孝怎全？做爹行不从人几谏。呀！俺为人子，不当恁地说。也不是要埋冤，影只形单，我出去有谁来看管。(合前)
(生白)娘子，爹爹妈妈来，你且揾了眼泪。(外净上唱)
【腊梅花】我孩儿出去在今日中，爹爹妈妈来相送。但愿得鱼化龙，青云得路，桂枝高折步蟾宫。
(外白)孩儿，安排行李了未？(生白)安排已了。
(外白)安排既了，如何不去？(净白)他若出去，家中更无第二人，只有一个媳妇，如何不分付他几句？
(生白)孩儿没别事，只等张大公来，把爹娘托付与他，教他早晚应承，孩儿庶可放心前去。(旦白)张大公早来。(末上白)仗剑对樽酒，耻为游子颜。所志在功名，离别何足叹。(相见介)(生白)卑人如今出去，家中并无亲人。爹爹妈妈，年老衰倦；一个媳妇，只是女流之辈，他理会得甚么？凡事全赖公公相与扶持，早晚看管；家中有些欠缺，亦望公公周济。昨日已蒙亲许，今日特此拜恳。卑人稍有寸进，自当效结草衔环之报，决不敢忘恩！(末白)受人之托，必当终人之事。况一言既出，驷马难追。昨日已许秀才，去后决不相误。
(生旦)谢得公公！(外白)孩儿去。(生白)孩儿拜辞爹妈便去。(拜唱)
【园林好】儿今去，爹妈休得要意悬。儿今去今年便还，但愿得双亲康健。(合)须有日拜堂前，须有日拜堂前。(外唱)
【前腔】我孩儿不须挂牵，爹只望孩儿贵显。若得你名登高选，(合)须早把信音传，须早把信音传。
(净唱)
【江儿水】膝下娇儿去，堂前老母单，临行只得密缝针线。眼巴巴望着关山远，冷清清倚定门儿遍，教我如何消遣？(合)要解愁烦，须是寄个音书回转。
(旦唱)
【前腔】妾的衷肠事，万万千，说来又怕添萦绊。六十日夫妻恩情断，八十岁父母如何展？教我如何不怨？(合前)(末唱)
【五供养】贫穷老汉，托在邻家，事体相关。此行须勉强，不必恁留连。你爹娘早晚，早晚里我专来陪伴。丈夫非无泪，不洒别离间。(合)骨肉分离，寸肠割断。(生跪介唱)
【前腔】公公可怜，俺的爹娘，望你周全。此身还贵显，自当效衔环。(旦唱)有孩儿也枉然，你爹娘到教别人来看管。此际情何限，偷把泪珠弹。(合前)(外唱)
【玉交枝】别离休叹，我心下非不痛酸。非爹苦要轻拆散，也只是要图你荣显。(净唱)蟾宫桂枝须早扳，北堂萱草时光短。(合)又不知何日再圆？又不知何日再圆？(生唱)
【前腔】双亲衰倦，你扶持着他老年。饥时劝他加餐饭，寒时频与衣穿。(旦唱)做媳妇事舅姑不待你言，你做孩儿离父母何日返？(合前)(外唱)
【川拨棹】归休晚，莫教人凝望眼。(生唱)但有日回到家园，怕回来双亲老年。(合)怎教人心放宽？不由人不泪弹。(旦唱)
【前腔换头】我的埋冤怎尽言？我的一身难上难。(生唱)娘子，你宁可将我来埋冤，莫将我爹娘来冷看。(合前)
(生白)此行勉强赴春闱，(外净末旦)专望你明年衣锦归。(合)世上万般哀苦事，无过死别共生离。
(外净末先下)(生旦在场)(旦白)秀才，你如何割舍便去？(生白)教卑人如何是得？(旦唱)
【尾犯】懊恨别离轻，悲岂断弦，愁非分镜。只虑高堂，怕风烛不定。(生唱)肠已断欲离未忍，泪难收无言自零。(合)空留恋，天涯海角，只在须臾顷。
(旦唱)
【尾犯序】无限别离情，两月夫妻，一旦孤另。此去经年，望迢迢玉京。思省，奴不虑山遥路远，奴不虑衾寒枕冷；奴只虑，公婆没主一旦冷清清。(生唱)
【前腔换头】何曾，想着那功名？欲尽子情，难拒亲命。我年老爹娘，望伊家看承。毕竟，你休怨朝雨暮云，只得替着我冬温夏淸。思量起，如何教我割舍得眼睁睁。(旦唱)
【前腔】儒衣才换青，快着归鞭，早办回程。十里红楼，休重娶娉婷。叮咛，不念我芙蓉帐冷，也思亲桑榆暮景。亲祝付，知他记否空自语惺惺。(生唱)
【前腔】宽心须待等，我肯恋花柳，甘为萍梗？只怕万里关山，那更音信难凭。须听，我没奈何分情破爱，谁下得亏心短行？(合)从今去，相思两处一样泪盈盈。
(旦白)官人去，千万早早回程。(生白)卑人有父母在上，岂敢久恋他乡！(生唱)
【鹧鸪天】万里关山万里愁。(旦唱)一般心事一般忧。(生唱)亲闱暮景应难保，客馆风光怎久留？
(生先下)(旦唱)他那里，谩凝眸，正是马行十步九回头。归家只恐伤亲意，阁泪汪汪不敢流。(旦下)
第六出
(末上白)大道青楼御苑东，玉阑朱户闭帘栊。金铃犬吠梧桐月，朱鬣马嘶杨柳风。小人却是牛太师府中一个老院子。这几日老相公出朝，不知有甚勾当，久留省中，未曾回府。闻知府中几个姑妈和老姥姥，幸得相公出去，每日在后花园闲耍；今日想必知道相公回来，都不见了。小人免不得洒扫厅堂，安排书馆，等相公回来。好怪么！只见一个婆婆走入来做甚么？
(净上唱)
【字字双】我做媒婆甚妖娆，谈笑。说开说合口如刀，波俏。合婚问卜若都好，有钞。只怕假做庚帖被人告，吃拷。
(末白)婆婆，来做什么？(净白)院公万福！老媳妇特来与张直阁做媒。(末白)我这小娘子不比别的，老相公不轻许，且慢着。又有一个媒婆来。(丑上唱)
【前腔】我做媒婆甚艰辛，寻趁。有个新郎要求亲，最紧。我每只得便忙奔，讨信。(介)路上更有早行人，心闷。
(末白)婆子，你来做甚么？(丑白)老媳妇特来与李承奉求亲。(末白)我方才却对那婆婆说，我这媒怕难做。(丑白)原来这婆子也来做媒。苦咳！我是张媒婆，几年在府前住，今日这媒吃你做？(净介)偏你会做媒？但是门当户对的便了。终不然你在府前住，定要你做媒，你与乞儿做媒，也嫁他？(末白)休闹！等相公回来，自有区处。(外扮牛太师上唱)
【齐天乐】凤皇池上归环佩，衮袖御香犹在。棨戟门前，平沙堤上，何事车填马隘？星霜鬓改，怕玉铉无功，赤舄非才。回首庭前，凄凉丹桂好伤怀。
(末喏)(净丑白)相公万福！(外白)这两个婆子做什么？(净白)奴家是张尚书府里来求亲。(丑白)奴家是李枢密家里特来做媒。(外白)不拣什么人，但是有才学，一笔扫尽千张纸的，方可中选。(净白)告相公：奴家的新郎，一笔扫尽一千五百张纸。(丑白)直屁！我的新郎，一笔扫尽三万三千三百三十单三张纸。
(末收介)休得这里闲炒！(外白)不要胡说，除非做得天下状元，方可嫁他，若是别人，不许问亲。(净白)告相公：这个新郎庚帖，人算他命，道他做得天下状元。(丑背后抢介)相公，他的不做状元；奴家这个庚帖，定做状元。(净又抢相打介)(外怒)这两人到来我家里无礼！左右，与我搜看，不拣有什么庚帖婚书，都与我扯碎。(末搜扯破介)(净丑哭介)(外白)左右，把他两个吊在厅前，各打十八。(末)领钧旨。(介)
(外)急把媒婆打离厅。(末)除非状元方可问姻亲。
(净丑)干吃十八下黄荆杖，(合)那些个成与不成吃百瓶？(末净丑先下)(外在场白)光阴似箭催人老，日月如梭趱少年。自家没了夫人，只有一个女儿，如今不觉长大成人，又未曾问亲。只是一件，我的女孩儿，性格温柔，是事实会，若教他嫁一个膏梁子弟，怕坏了他；只教他嫁个读书人，成就他做个贤妇，多少是好？这几日自不在家，听得使唤每日都去后花园中闲耍，这是我的女孩儿不拘束他。如今人来做媒，相将做人媳妇，怎不教道他？孩儿和惜春、老姥姥过来。
(贴上唱)
【花心动】幽阁深沉，问佳人：为何懒添眉黛？针线日长，图史春闲，谁解屡傍妆台？绛罗深护奇葩小，还不许蜂识莺猜。(净丑唱)笑琐窗，多少玉人无赖！
(贴白)爹爹万福！(外白)孩儿，妇人之德，不出闺门，你如何不省得？我这几日出朝去，见说道几个使唤都在后花园闲耍，却是你不拘束他。你如今年纪长大，今日是我孩儿，他日做别人媳妇，你如今不钤束他，倘或他做出歹事来，也把你名儿污了。(贴白)谢得爹爹教道，孩儿再来自拘束他。(外白)老姥姥，你年纪大矣，你做管家婆婆，到哄着女使每闲嬉，是何所为？(净白)不干老姥姥事，都是惜春。(丑白)这都是你。(介)(净)是你。(介)(外唱)
【惜奴娇】孩儿来，杏脸桃腮，又当有松筠节操，蕙兰襟怀。闺中言语，不出阃阈之外。老姥姥，不教孩儿伊之罪。惜春，这风情今休再。(合)记再来，但把不出闺门的，语言相戒。(贴唱)
【前腔换头】堪哀，萱室先摧。叹妇仪姆训，未曾谙解。蒙爹严命，从今怎敢不改！老姥姥，早晚望伊家将奴诲。惜春，改前非休违背。(合前)(净唱)
【黑麻序】听浼：父母心，婚姻事要早谐。劝相公，早毕儿女之债。(外唱)休呆，如何女子前，将此口乱开。(合)记今来，但把不出闺门的，语言相戒。
(丑唱)
【前腔】轻浼，我受寂寞担烦恼，教我怎捱？细思之，怎不教人珠泪盈腮？(贴唱)宽待，温衣并美食，何须苦挂怀？<合前)
(外白)妇人不可出闺门。(贴白)多谢家尊教育恩。
(合)休道成人不自在，须知自在不成人。(并下)
第七出
(生止唱)【满庭芳】飞絮沾衣，残花随马，轻寒轻暖芳辰。江山风物，偏动别离人。回首高堂渐远，叹当时恩爱轻分。伤情处，数声杜宇，客泪满衣襟。
(末上唱)
【前腔换头】萋萋芳草色，故园人望，目断王孙。谩憔悴邮亭，谁与温存？(净丑上唱)闻道洛阳近也，还又隔几个城闉。(合)浇愁闷，解鞍沽酒，同醉杏花村。
(生白)【浣溪沙】千里莺啼绿映红，(丑白)水村山郭酒旗风，(净白)行人如在画图中。(末白)不暖不寒天气好，或来或往旅人逢，(合)此时谁不叹西东。
(生唱)
【甘州歌】衷肠闷损，叹路途千里，日日思亲。青梅如豆，难寄陇头音信。高堂已添双鬓雪，俺客路空瞻一片云。(合)途中味，客里身，争如流水蘸柴门？休回首，欲断魂，数声啼鸟不堪闻。(末唱)
【前腔】风光正暮春，便纵然劳役，何必愁闷？绿英红雨，征袍上染惹芳尘。云梯月殿图贵显，水宿风餐莫厌贫。(合)乘桃浪，跃锦鳞，一声雷动过龙门。荣归去，绿绶新，休教妻嫂笑苏秦。(净唱)
【前腔】谁家近水滨，见画桥烟柳，朱门隐隐。秋千影里，墙头半出红粉。他无情笑语声渐杳，却不道恼杀多情墙外人。(合)思乡远，愁路贫，肯如十度谒侯门？行看取，朝紫宸，凤池鳌禁听丝纶。(丑唱)
【前腔】遥望雾霭纷，想洛阳宫阙，行行将近。程途劳倦，欲待共饮芳樽。垂杨瘦马莫暂停，只见那古树昏鸦栖渐尽。(合)天将暝，日已曛，一声残角断樵门。寻宿处，行步紧，前村灯火已黄昏。(合唱)
【余文】向人家，忙投奔，解鞍沽酒共论文，今夜雨打梨花深闭门。
(生白)江山风物自伤情，(合)南北东西为利名。路上有花并有酒，一程分作两程行。(并下)
第八出
(旦上唱)【破齐阵】翠减祥鸾罗幌，香销宝鸭金炉。楚馆云闲，秦楼月冷，动是离人愁思。目断天涯云山远，人在高堂雪鬓疏，缘何书也无？
(白)【古风】明明匣中镜，盈盈晓来妆。忆昔事君子，鸡鸣下君床。临镜理笄总，随君问高堂。一旦远别离，镜匣掩清光。流尘暗绮练，青苔生洞房。零落金钗钿，惨淡罗衣裳。伤哉憔悴容，无复蕙兰芳。有怀凄以苦，有路阻且长。妾身岂叹此，所忧在姑嫜。念彼猿猱远，眷此桑榆光。愿言尽妇道，游子不可望。勿弹绿绮琴，弦绝令人伤。勿听白头吟，哀音断人肠。人事多错迕，羞彼双鸳鸯。奴家嫁与伯喈，才方两月。指望与他同侍双亲，偕老百年。谁知公公严命，强他赴选。自从去后，到今并无一个消息。把公婆抛撇在家，教奴家独自应承。奴家一来要成丈夫之孝，二来要尽为妇之道，尽心竭力，朝夕奉养。正是：天涯海角有穷时，只有此情无尽处。(唱)
【风云会四朝元】春帏催赴，同心带绾初。叹阳关声断，送别南浦，早已成间阻。谩罗襟上泪渍，谩罗襟上泪渍，和那琴瑟尘埋，锦被羞铺。寂寞琼窗，萧条朱户，空把流年度。咍，酩子里自寻思，妾意君情，一旦如朝露。君行万坦途，妾心万般苦。君还念妾，迢迢远远也索回顾。
【前腔】朱颜非故，绿云懒去梳。奈画眉人远，傅粉郎去，镜鸾羞自舞。把归期暗数，把归期暗数，只见雁杳鱼沉，凤只鸾孤。绿遍汀洲，又生芳杜，空自思前事。咍，日近帝王都，芳草斜阳，教我望断长安路。君身岂荡子，妾非荡子妇。其间就里，千千万万有谁堪诉？
【前腔】轻移莲步，堂前问舅姑。怕食缺须进，衣绽须补，要行须与扶。奈西山景暮，奈西山景暮，教我倩着谁人，传语我的儿夫。你身上青云，只怕亲归黄土，临别也曾多祝付。咍，那些儿个意孜孜，只怕十里红楼，贪着人豪富。虽然是忘了奴，也须索念父母。无人说与，这凄凄冷冷怎生辜负？
【前腔】文场选士，纷纷都是才俊徒。少甚么镜分鸾凤，都要榜登龙虎，遍他将我误。也不索气苦，也不索气苦，既受托了蘋蘩，有甚推辞？索性做个孝妇贤妻，也得名书青史，省了些闲凄楚。咍，俺这里自支吾，休得污了他的名儿，左右与他相回护。你腰金与衣紫，须记得钗荆与裙布。一场愁意绪，堆堆积积宋玉难赋。
(白)高堂回首日已斜，游子何事在天涯？红颜胜人多薄命，莫怨春风当自嗟。(下)
第九出
(末上白)朝为田舍郎，暮登天子堂。将相本无神，男儿当自强。自家不是别人，却是河南府中首领官。每年状元及第，赴琼林宴，游街三日，不拣鞍马、酒席供设，乐人祗应，都是河南府尹提调办事。今年蔡伯喈做状元，今日赴宴，俺府尹相公不出来，委着自家提调。昨日已分付太仆寺掌鞍马祗候，洛阳县管排设的令史，鸣鼓三通，都要到此聚会，听点视。(擂鼓介)掌鞍马的祗候那里？(丑上白)有问即对，无问不答。(末白)鞍马备办了未曾？(丑白)告郎中：马多在。先有一万好马。(末白)怎见得好马？(丑白)但见耳批双竹，鬃散五花。展开凤臆龙鬐，抬起乌头虎颔。响笃笃翠蹄削玉，点滴滴赤汗流珠。隅目青荧夹镜悬，肉鬃磊磈连钱动。一跳时尾捎云汉，只蓦过玄山甫崆峒；一霎时走遍神州，直赶上流星奔电。九方皋管教他称赏，千金价也不枉追求。(末白)有甚颜色的？(丑白)布汗、论圣、虎刺、合里、乌赭、哑儿爷、屈良、苏卢、枣骝、栗色、燕色、兔黄、真白、玉面、银鬃、秀膊、青花。(末白)有甚好名儿？(丑白)飞龙、赤兔、騕褭、骅骝、紫燕、驌骦、啮膝、逾晖、骐驎、山子、白羲、绝尘、浮云、赤电、绝群、逸骠、騄骊、龙子、驎驹、腾霜骢、皎雪骢、凝露骢、悬光骢、决波騟、飞霞骠、发电赤、流金马瓜、翔驎紫、奔红赤、照夜白、一丈乌、九花虬、望云骓、忽雷驳、拳毛騧、狮子花、玉逍遥、红叱拨、紫叱拨、金叱拨、青海月支生下，大宛越□将来。(末白)有甚么好马厩？(丑白)飞龙、翔驎、吉良、龙媒、驺駼、駃騠、鹓鸾、六群、天花、凤苑、奔星、内驹、左飞、右飞、左方、右方、东南内、西南内。尽印三花飞凤字，中藏万匹好龙媒。
(末白)怎的打扮？(丑白)锦鞯灿烂披云，金镫荧煌耀日，香罗帕深护金鞍，紫游缰牵动玉勒。玛瑙妆就辔头，珊瑚做成鞍子。(末白)如今选几个在这里？(丑白)告郎中：如今无了。只有一万匹马，一千三百个漏蹄，二千七百个抹靥，三千八百个熟瘸，二千二百个慈眼。鞍鞒又破损，坐子又欹倾。抽辔尽是麻绳，鞭子无非荆杖。饿老鸱全然拉搭，雁翅板片片雕零。鞍辔并不周全，牵鞚何曾完备，其实不中。(末白)休胡说！若还不完备时节，我对府尹相公说，好生打你。
(丑白)郎中可怜见，小人一壁厢自理会。(末白)马完备时节，牵在五门外厢，候状元谢恩出来，骑马游街。
(丑白)不妨事，只教春风得意马蹄疾，一日看尽长安花。(丑先下)(末白)洛阳县管排设的令史过来。(净上白)厅上一呼，阶下百喏。(末白)排设完备了未？
(净白)都完备了。但见珠帘高卷，翠幕低垂。珊瑚席逻逼精神，玳瑁筵安排奇巧。金炉内谩腾腾的焚瑞脑，玉瓶内娇滴滴的插奇花。四围环绕画屏山，满座重铺锦褥子。金盘犀箸光错落，掩映异果珍羞；银海琼舟影荡摇，番动蒲萄玉液。洒扫干干净净，并无半点尘埃；安排整整齐齐，另是一般气象。正是：移将金谷繁华景，整点琼林富贵天。(末日)恁的，你去那里等侯。一霎时不完备，定施行你。(净白)琼林深处风光好，别是人间一洞天。(净下)(末白)【临江仙】日映宫花明翠巾莫，蓝袍嫩绿新裁。五花门外榜初开，金鞍乘骏马，敕赐上天阶。十里红楼帘尽卷，美人争看名魁。黄旗影里闹咳咳，大家齐雅静，看取状元来。
(下)(生净丑骑马上唱)
【窣地锦裆】姮娥剪就绿云衣，折得蟾宫第一枝。宫花斜插帽檐低。一举成名天下知。
【哭岐婆】洛阳富贵，花如锦绮。红楼数里，无非娇媚。春风得意马蹄疾，天街赏遍方归去。
(生净先下)(丑坠马介)救我！爹爹、奶奶、媳妇、孩儿、哥哥、嫂嫂、兄弟、伯伯、叔叔，都来救我歇子。(末作陪宴官骑马上唱)
【水底鱼儿】朝省尚书，昨日蒙圣旨：道状元及第，教咱去陪宴席。(马跳过丑身上)(丑叫)跌坏了人胎！(末介马不行介)越着鞭越退，遣人心下疑。转头回望，(丑叫介)叫我的还是谁？
(末下马见介丑叫末白)汉子，你是谁？(丑白)我是坠马的状元。(末扶丑介)(丑白)问你是谁？(末白)我是中书省陪宴官。你为甚坠马？(丑唱)
【北叨叨令】闹炒炒街市上游人乱，(末白)你马惊了？(丑唱)乖头口抵死要回身转。(末白)怎的不勒过？(丑唱)战兢兢只怕缰绳断，(末白)为甚不打他？
(丑唱)怯书生早已神魂散。(末白)不害事么？(丑唱呻吟介)险跌折了腿也么哥，险樁破了头也么哥，我好似小秦正三跳涧。
(末白)你马那里去了。(丑白)知他那里去。伤人乎？不问马。(末白)犹骨自文骤骤的。我就这里人家借一个与你骑。(丑白)休静办，若借马与小子骑，更着死。(末白)怎地便着死？(丑白)你不闻孔夫子说：有马者借人乘之，今亡已夫！(末白)一口胡柴。远远望见有二个人来，你在这里等着，怕他有马，就借一个与你骑。(生净骑马上唱)
【窣地锦裆】荷衣新惹御香归，引领群仙下翠微。杏园惟有后题诗，此是男儿得志时。
(丑叫白)同行也好！我攧得浑身都粉磕麻碎了，你二人自去了。(净白)原来足下坠马。(丑白)可知。
(末白)不是小子相搭救时节，险送了他性命。(生净白)如此，更赖相公之力。(丑白)你二人自去赴宴，我去太平坊下李郎中家里去便来。(生净末问)去做甚么？(丑白)我去医攧扑伤损疮。(生净末白)你且来，我从人有马，索一个与你骑。(丑白)小子告退，你三人自去。(末白)怎道你是状元，如何不去赴宴？(丑白)赴宴也自好，只是骑马不得。休休，你三人骑马先走，我随着你提胡床来。(末白)甚模样！(丑白)却有两说：路上人问，你便道是使唤的伴当；若是筵席之中，却说是打伴当人。(末白)好穷对副。(合唱)
【哭岐婆】玉鞭袅袅，如龙骄骑。黄旗影里，笙歌鼎沸。如今端的是男儿，行看锦衣归故里。
(末白)这里便是杏园，请众人少驻。(丑白)马都牵将僻处去，人道四位官员，只有三个马，不恶模样？
(末白)教谁牵？(丑白)小子自牵。(末白)自不怕羞。诸公既然到此，年例请留佳作。(生白)小子措思。
(介)诗有了。(净丑白)请教。(生白)道是五百名中第一仙，花如罗绮柳如烟。绿袍乍着君恩重，黄榜初开御墨鲜。礼乐三千传紫禁，风云九万上青天。时人谩讶登科早，未许姮娥爱少年。(众白)好诗！(净白)小子也有一首诗。(生末丑白)愿闻，愿闻。(净白)道是迟日江山丽，春风花草香。泥融飞燕子，沙暖睡鸳鸯。
(生末丑白)使不得，这是别人的。(净白)魍魉贼！我三场都是别人的也中了，一首诗使别人的到不得？
(末白)又道是七步成章。(净白)你道我真个做不得，也□□做一首：道是赴选何曾入贡闱，此身不拟着荷衣。三场尽是浑身代，一个全然放屁龟。自笑持杯滥叨酒，却愁把笔怎题诗？有人问我求佳作，(众白)如何回他？(净白)问我先生便得知。(末白)又道是当仁不让于师。(丑白)尊兄诸位做律诗，小子不要说律诗，做一篇古风；尊兄都说赴选事，小子不要说那熟套，另立一题。(众白)还是把甚为题？(丑白)便把小子方才坠马为题。这是奇事，不可不入咏。小子做古风。(众白)愿闻。(丑白)道是君不见去年骑马张状元，跌了左腿不相连？又不见前年跨马李试官，跌了骨臀没半边？世上三般拚命事，行船走马打秋千。小子今年大拚命，也来随趁跨金鞍。跨金鞍，灾怎躲？叵耐畜生侮弄我。大叫三声不肯行，连撺两撺不是耍。便把缰绳紧紧拿，纵有长鞭怎敢打？须臾之间掉下来，一似狂风吹片瓦。昨日行过枢密院，三个军人来唱喏。小子慌忙走将归，(众白)如何？(丑白)没，怕他请我交战马。(末白)这梦休学。(把酒介唱)
【五供养】文章高晁董，对丹墀已膺天宠。
(合)赴琼林新宴，颤宫花缓引黄金鞚。(净丑唱)九重天上声名动，紫泥封已传丹凤。(合)便催归玉简侍宸旒，他日归来金莲送。(末唱)
【山花子】玳筵开处游人拥，争看五百名英雄。
(生唱)喜鳌头一战有功，荷君奏捷词锋。(合)太平时车书已同，干戈尽戢文教崇，人间此时鱼化龙。留取琼林，胜景无穷。(净唱)
【前腔】三千礼乐如泉涌，一笔万丈长虹。看奎光飞缠紫宫，光摇万玉班中。(合前)(主唱)
【前腔换头】青云路通，一举能高中，三千水击飞冲。又何必扶桑挂弓？也强如剑倚在崆峒。(合前)(丑唱)
【前腔换头】恩深九重，络绎八珍送，无非翠釜驼峰。(末唱)看吾皇待贤恁隆，也不枉了十年窗下把书来攻。(合前)(生唱)
【大和佛】宝篆沉烟香喷浓，(合)浓云罗绣丛。
(丑净唱)琼舟银海番动酒鳞红，一饮尽教空。(生唱)传杯自觉心先痛，纵有香醪欲饮难下我喉咙。他寂寞高堂菽水谁供奉？俺这里传杯喧哄。(合)休得要，对此欢娱意冲冲。(众唱)。
【舞霓裳】愿取群贤尽贞忠，尽贞忠。管取云台画形容，画形容。时清无报君恩重，惟有一封书上劝东封，更撰个河清德颂。乾坤正，看玉柱擎天又何用？(合唱)
【红绣鞋】猛拚沉醉东风，东风。倩人扶上玉骢，玉骢。归去路，望画桥东。花影乱，日曈昽，沸笙歌影里纱笼，纱笼。
【意不尽】今宵添上繁华梦，明早遥听清禁钟，皇恩谢了鹓行豹尾陪侍从。
(生白)名传金殿换青袍，(净丑白)酒醉琼林志气豪。(末)君看万般皆下品，(合)思量惟有读书高。
(并下)
第十出
(旦上唱)【忆秦娥】长吁气，自怜薄命相遭际。相遭际，晚年舅姑，薄情夫婿。
(白)【清平乐】夫妻两月，一旦成分别。没主公婆甘旨缺，几度思量悲切。家贫先自艰难，那更不遇丰年。恁的千辛万苦，苍天也不相怜。奴家自从儿夫出去，遭此饥荒；况兼公婆年老，朝不保夕。教奴家独自，如何区处？婆婆日夜埋冤公公，当初不合教孩儿出去。如今饥荒，教媳妇怎生区处。公公又不伏善，只管在家煎妙。免不得等公公婆婆出来，待奴家着些产道理，劝解则个。(外上唱)
【前腔】孩儿一去无消息，双亲老景难存济。
(上唱扯外耳)难存济，不思前日，强教孩儿出去。
(旦劝介)(净白)老贼！抵死教孩儿出去赴选，今日没饭吃，他便做得状元，济你甚事？若是孩儿在家里，也会区处裨补，也不到得恁地狈。老贼，你死休！
(外白)我是神仙，知道今日恁地饥荒！谁家不饥饿，谁似你这般埋冤？休休，我死，我死！今日饥荒也是死，我被你埋冤，吃不过也索死。(旦扯住介)公公婆婆且息怒，听奴家一句分剖：当初教孩儿出去时节，不道今日恁地饥荒，婆婆难埋冤公公。今日婆婆见这般荒歉，孩儿又不在眼前，心下焦燥，公公也休怪婆婆埋冤。请自宽心，奴家如今把些钗梳首饰之类，去典些粮米，以充公婆一时口食。宁可饿死奴家，决不将公婆落后了。(净白)媳妇，你说得好，我只恨这老贼：(净唱)
【金索挂梧桐】区区个孩儿，两口相依倚。没事为着功名，不要他供甘旨。教他去做官，要改换门闾。他做得官时你做鬼，老贼！你图他三牲五鼎供朝夕，今日里要一口粥汤却教谁与你？相连累，我孩儿因你做不得好名儒。(合)空争着闲非闲是，空争着闲非闲是，只落得双垂泪。(外唱)
【前腔】养子教读书，只望他身荣贵。黄榜招贤，谁不去登科试？譬如范杞染，差去筑城池，他的亲娘埋冤谁？合生合死都由命，少甚么孙子森森也忍饥。休聒絮，毕竟是咱每两口受孤恓。(合前)(旦唱)
【前腔】孩儿虽暂离，须有日回家里。奴自有些金珠，解当充粮米。公公婆婆休争么，教旁人道媳妇每，有甚差池，致使公婆争恁地。婆婆，他心中爱子只望功名就；公公，他眼下无儿必是埋冤语。难逃避，兀的不是从天降下这灾危？(合前)(外唱)
【刘泼帽】我每不久须倾弃，叹当初足我不是。苦！不如我死了到无他虑。(合)一度思量，一度也肝肠碎。(净唱)
【前腔】有儿却遣他出去，教媳妇怎生区处？媳妇，可怜误你芳年纪。(合前)(旦唱)
【前腔】媳妇便是亲儿女，劳役本分当为。但愿公婆从此去，相和美。(合前)
(外白)形衰力倦怎支吾？(旦)口食身衣只问奴。
(净)莫道是非终日有，(合)果然不听自然无。(并下)
　
第十一出
(末上白)缥缈纱窗映雾烟，深沉金屋锁婵娟。屏中孔雀人难中，幕里红丝谁敢牵。自家是牛丞相府中堂候官。这几日听得府中喧传，相公要招女婿。我这小娘子，不比别的小娘子，一来丞相之女，二来他才貌兼全。必须有文章、有官禄、有福分的，方可做得一婿，如何容易？不知招得甚么人？只在此等侯相公出来，便知端的。相公早来。(外上唱)
【似娘儿】华发渐星星，怜爱女欲遂姻盟，蟾宫仙子才堪并。红楼此日。红丝待选，须教红叶传情。
(末喏)(外白)男子生而愿为之有室，女子生而愿为之有家。老夫人倾弃多年，只有一女，美貌娉婷。昨日见官里，问我：你的女孩儿嫁了未？我回道：不曾。官里道：如今蔡伯喈好人物，好才学，你招做了女婿不是好？那时节我谢恩了，官里又道：我与你主媒。我如今要唤个官媒，教他去蔡伯喈根底说亲，如何？(末白)告丞相：男大当婚，女长当嫁。小娘子是瑶台阆苑神仙，蔡状元是天禄石渠贵客；何况玉音主盟，金口肯与说合；若做了百年夫妇，不枉了一对姻缘。相公，佳人才子实堪夸，天什姻缘事不差。试看月轮还有意，定知仙桂近姮娥。(外白)既如此，你与我唤过府前张媒婆来，教他去说亲。(末)领钓旨。
(叫介)(丑做媒婆挑鞋秤等物上唱)
【醉太平】张家李家，都来唤我。我每须胜别媒婆，(末白)为甚么？(丑唱)有动使惹多。
(末白)婆婆，我且问你：挑着恁多鞋做甚么？
(丑白)总领哥，你不知近日来宅院中小娘子要嫁得紧了，媒婆与他撺掇出门去，临行做对鞋谢媒婆。今年知他撺掇了多少亲事，鞋都穿不迭，有剩的都卖了。
(末)有谁买？(丑)只是宅院小娘子买去。(末白)宅院里小娘子，脚都小小的，买这鞋做甚么用？(丑)魍魉贼！他要嫁得紧了，买来谢媒婆，省得做。(末收科介)(外)左右，媒婆那里？(末)有。(引见外介)(外白)媒婆，你挑着恁多东西做什么？(丑白)复相公：这个便是媒婆的招牌。(外白)且问他这斧头做什么？(末白)婆子，相公问你：这斧头做何用？(丑白)毛诗里面说得好，道是析薪如之何？匪斧弗克。娶妻如之何？匪媒不得。以此把斧头为招牌。(末白)休在鲁班面前掉快口。(外白)更问他袜做什么？(末)婆婆，相公问你袜做什么？(丑)也是招牌。人都道做媒的执伐。
(外)更问他将秤作何用？(末)婆婆，相公问你将秤作何用？(丑)最要紧用这个，唤做量秤人。凡做媒时节，先把新人新郎称过相似，方与说亲。去后夫妻便和顺不相嫌。若是轻重头了，夫妻只是相打骂了。老媳妇前日在张宅门前过，见一个小娘子在那里哭，老媳妇问那小娘子：你为甚哭？他道：嫁不得一个好人。老媳妇试把秤来与他两个称一称看，可知不是对。(外末)如何？(丑)新郎称得二十八斤半，新人只秤得二十三斤。(末)你。也不十分平等。(外)且问他将绳要做什么？(丑)这是赤绳。做夫妻须把绳系定他两个脚，方可做得夫妻。(末)如何系？(丑)我与你系看。(丑系末脚放自脚将来绊倒末介)(末叫介)(丑)可知不是姻缘，自系不得了。(外)休得闲说。你来，我奉圣旨，教我女孩儿嫁与蔡伯喈状元，我如今教你去蔡伯喈根底说，你好生成就这头亲事，多多赏你。(丑)这有甚难处，一来奉圣旨；二来托相公威名；三来小娘子才貌兼全，是人知道；蔡伯喈状元有何不可？(末)这话却说得是。(外)你来，我说与听：(外唱)
【琐窗郎】吾家一女娉婷，不曾许与公卿。昨承帝旨，选他书生。媒婆，你对他说：不须用白壁、黄金为聘。(合)若是姻缘前世已曾定，今日里，共欢庆。(丑唱)
【前腔】在东京极有名声，论媒婆非自逞。今朝事体，管取圆成。怕有一轻一重，全凭官秤。(合前)(末唱)
【前腔】然虽他高占魁名，得相招多少荣。荣依绣幕，选中雀屏。媒婆，你此去，他必从命。(合前)
(丑白)管取门楣得俊才，(外)为传芳信仗良媒。
(末)百年夫妇今朝合，(和)一段姻缘天上来。
第十二出
(生上唱)【高阳台】梦远亲闱，愁深旅邸，那更音信辽绝。凄楚情怀，怕逢凄楚时节。重门半掩黄昏雨，奈寸肠此际千结。守寒窗，一点孤灯，照人明灭。
【前腔换头】当时轻散轻别。叹玉箫声杳，小楼明月。一段愁烦，番成两下悲切。忱边万点思亲泪，伴漏声到晓方彻。锁愁眉，慵临青镜，顿添华发。
(白)【木兰花】鳌头可羡，须知富贵非吾愿。雁足难凭，没个音书寄此情。田园荒了，不知松菊犹存否？光景无多，争奈椿萱老去何？自家为父亲所强，来此赴选。谁知逗留在此，竟然不归？今又复拜皇恩，除为议郎。虽则任居清要，争奈父母年老，安可久留他乡？天那！知我的父母安否如何？知我的妻室如何看待我的父母？待自家上表辞官，又未知圣意如何？正是：好似和针吞却线，刺人肠肚系人心。(末丑上唱)
【胜葫芦】特奉皇恩赐结亲，来此把信音传。若是仙郎，肯谐缱绻，一场好事管取今朝便团圆。
(生白)自家门户重重闭，春色缘何得入来？未审何人到此？(末丑白)奉天子之洪恩，领牛公之严命，欲与状元谐一佳偶。(生唱)
【高阳台】宦海沉身，京尘迷目，名缰利锁难脱。目断家乡，空劳魂梦飞越。闲聒，闲藤野蔓休缠也，俺自有正兔丝和那的亲瓜葛。是谁人，无端调引，谩劳饶舌。(末唱)
【前腔换头】华阅，紫阁名公，黄扉元宰，三槐位里排列。金屋婵娟，妖娆那更贞洁。(丑唱)欢悦，红楼此日招凤侣，遣妾每特来执伐。望君家，殷勤首肯，早谐结发。(生唱)
【前腔换头】非别，千里关山；一家骨肉，教我怎生抛撇？妻室青春，那更亲鬓垂雪。差迭，须知少年人爱子，谩劳你姮娥提挈。满京都，豪家无数，岂必卑末？(末唱)
【前腔换头】不达，相府寻亲，侯门纳礼，你却拒他不屑。绣幕奇葩，春光正当十八。(丑唱)休撇，知君是个折桂手，留此花待君来扳折。况亲奉，丹墀诏旨，非我自相撺掇。(生唱)
【前腔换头】心热，自小攻书，从来知礼，忍使行亏名缺。父母俱存，娶而不告须难说。悲咽，门楣相府须要选，奈扊扅佳人，实难存活。纵有花容月貌，怎如我自家骨血。(末唱)
【前腔换头】迂阔，他势压朝班，威倾京国，你却与他相别。只怕他转日回天，那时须有个决裂。
(丑唱)虚设，江空水寒鱼不食，笑满船空载明月。下丝纶，不愁无处，笑伊村杀。
(生白)休闲说。果如是，果蒙圣恩，我明日上表辞官，一就辞婚便了。(末丑白)君王诏旨不相从。
(生)明日封书奏九重。(合)正是有缘千里能相会，无缘对面不相逢。(并下)
第十三出
(外上唱)【出队子】朝夕萦挂，只为孩儿多用心。不知月老事如何？为甚冰人没信音？颙望多时，情绪转深。
(白)目断青鸾瞻碧雾，情深红叶看金沟。自家昨遣院子和官媒去蔡伯喈处说亲，怎的不见回来？不免颙俟则个。(末丑上唱)
【前腔】秀才堪笑，故阻佯推不肯从。岂是我无佳婿得乘龙？他有甚福缘能跨凤？料想书生，只是命穷。
(外白)媒婆，你来了。事体若何？肯不肯？(丑白)他千不肯，万不肯，即不肯，又不肯，定不肯，硬不肯，都不肯，只是不肯，不肯。(末白)你住休。告相公，蔡状元道：已娶妻室，双亲年老。娶妻不告，实难从命。(外怒唱)
【双鸂鶒】听伊说教人怒起。汉朝中惟我独贵，我有女，偏无贵戚亲家匹配！奉圣旨，使我每招状元为婿。媒婆，不知他回活，有何言语？(丑唱)
【前腔换头】媒婆告相公知：恨那人作怪跷蹊。道始得及第，纵有花貌休提。骂相公，骂小娘……
(外白)他骂小娘做甚么？(丑唱)道脚长尺二。(末收介)这般说谎没巴臂。
【前腔换头】恩官且听咨启：蔡状元闻说愁眉。忠和孝，恩和义。念父母八十年余，况已娶了妻室，再婚重娶非礼。待早朝，上表文，要辞官家去，请相公别选一佳婿。(外笑介)
【前腔换头】他原来要奏丹墀，敢和我厮挺相持。(合)读书辈，没道理，不思量违背圣旨。只教他辞婚辞官俱未得。
(外白)院子，你和官媒再去蔡伯喈处说，看他如何？我如今去朝中奏官里，只教不准他上表便了。
(外)枉把封书奏帝宫，(末丑)不如及早便相从。(合)只教做就羁縻鸾凤青丝网，劳碌鸳鸯碧玉笼。(并下)
第十四出
(贴上唱)【剔银灯】忒过分爹行所为，但索强全不顾人议。背飞鸟硬求来谐比翼，隔墙花强扳来做连理。姻缘，还是怎的？我待说呵，婚姻事女孩儿家怎提？
(白)姻缘姻缘，事非偶然。好笑俺爹爹将奴家招取状元为婚，状元不肯从着，俺这里也索罢。谁想爹爹苦不放过，一定要招做女婿。他既不从我，做夫妻到底也不和顺。奴家待将此事对爹爹说，只是此事不是女孩儿每说的话。呀，好闷！(介)(净魆地上探介)
(白)惭愧，今日能勾得小姐闷也。小姐，你想着甚么？
(贴白)我不想着甚么。(净白)为甚托了香腮？你闷则甚么？我且问你，你每常间件件不烦恼，不动情，我看起来，你都是假。你今日莫不是对景伤情来？(贴白)老姥姥，你说那里话？我为爹爹做事不停当，以此上闷。(净白)如何？(贴白)爹爹前日偏不道将我嫁与蔡伯喈状元，后来官媒去说亲，其间这状元不肯从命。他既然不肯，俺这里也只索罢。爹爹如今又再教媒婆去，我不敢对爹爹说此事。老姥姥，你与我对爹爹说这事。(净白)这的事是你爹爹主意，怎的肯听我说？(净唱)
【桂枝香】书生愚见，忒不通变。不肯坦腹东床，谩自去哀求金殿。想他每就里，将人轻贱。非爹胡缠，怕被人传：道你是相府公侯女，不能勾嫁状元。
(贴唱)
【前腔】百年姻眷，须教情愿。他那里抵死推辞，俺这里不索留恋。想他每就里，有些儿牵绊。怕恩多成怨。满皇都少甚么公侯子，何须去嫁状元？
(净唱)
【大迓鼓】非干是你爹意坚，怕春花秋月，误你芳年。况兼他才貌真堪羡，又是五百名中第一仙。故把姮娥，付与少年。(贴唱)
【前腔】姻缘须在天，若非人意，到底埋冤。料想赤绳不曾绾，多应他无玉种蓝田。休强把姮娥。付与少年。(并下)
第十五出
(未扮小黄门上唱)【北点降唇】夜色将阑，晨光欲散。把珠帘卷，移步丹墀，摆列着金龙案。(又唱)
【北混江龙】官居宫苑，谩道是天威咫尺近龙颜。每日价亲随车驾，只听鸣鞭。去螭头上拜跪，随着那豹尾盘旋。朝朝宿卫，早早随班。做不得卿相当朝一品贵，到先做他朝臣待漏五更寒。休嗟叹，山寺日高僧未起，算来兀的名利不如闲。
(白)自家是汉朝一个小黄门。往来紫禁，侍奉丹墀。领百官之奏章，传一人之命令。正是：主德无瑕因宦习，天颜有喜近臣知。如今天色渐明，正是早朝时分，官里升殿，怕有百官奏事，只得在此祗候。怎见得早朝？但见银河清浅，珠斗斓斑。数声角吹落残星，三通鼓报传清曙。银箭铜壶，点点滴滴，尚有九门寒漏；琼楼玉宇，声声隐稳，已闻万井晨钟。曈曈曚曚，苍茫初日映楼台；拂拂霏霏，葱蒨瑞烟浮禁苑。袅袅巍巍，千寻玉掌，几点瀼瀼露未晞；澄澄湛湛，万里璇穹，一片团团月初坠。三唱天鸡，咿咿喔喔，共传紫陌更阑；百啭流莺，间间关关，报道上林春晓。五门外碌碌刺刺，车儿碾得尘飞；六宫里呕呕哑哑，乐声奏如鼎沸。只见那建章宫、甘泉宫、未央宫、长杨宫、五柞宫、长楸宫、长信宫、长乐宫、重重迭迭，万万千千，尽开了玉关金锁；昭阳殿、金华殿、长生殿、披香殿、长门殿、麒麟殿、鹓鸾殿、太极殿、白虎殿，隐隐约约，三三两两，都卷上绣箔珠帘，半空中忽听得一声轰轰划划，如雷如霆，震耳的鸣梢响，合殿里只闻得一阵氤氤氲氲，非烟非雾，扑鼻的御炉香。缥缥缈缈，红云里雉尾扇遮着赭黄袍；深深沉沉，丹墀间龙鳞座复着彤芝盖。左列着森森严严，前前后后的羽林军、旗门军、控鹤军、神策军，虎贲军，花迎剑佩星初落；右列着济济锵锵，高高下下的金吾卫、龙虎卫、拱日卫、千牛卫、骠骑卫，柳拂旌旗露未干。金间玉、玉间金，熌熌烁烁，灿灿烂烂的神仙仪从；紫映绯，绯映紫，行行列列，整整齐齐的文武官僚。螭头陛下，立着一对妖妖娆娆，花容月貌，绣鸾袍鸳鸯靴的春引昭容；豹尾班中，摆着一对端端正正，铁胆铜肝，白象简獬豸冠的纠弹御史。拜的拜，跪的跪，那一个敢挨挨拶拶纵喧哗？升的升，下的下，那一个不钦钦敬敬依法礼？但愿常瞻仙仗，圣德日新日新日日新；与群臣共拜天颜，圣寿万岁万岁万万岁。从来不信叔孙礼，今日方知天子尊。道犹未了，一个奏事官人早来。(生巾裹上唱)
【点绛唇】月淡星稀，建章宫里，千门晓。御炉烟袅，隐隐鸣梢杳。忽忆年时，问寝高堂早。鸡鸣了，闷萦怀抱，此际愁多少！
(白)不寝听金钥，因风想玉珂。明朝有封事，数问夜如何？自家只为父母在堂，今日上表辞官，家去侍奉。天色已明，这是五门外厢，进入去咱。(介)
(唱)
【神仗儿】杨尘舞蹈，扬尘舞蹈，遥瞻天表，见龙鳞日耀。(黄门白)不得升殿。(生又唱)咫尺重瞳高照。(末)何文字，只须在此，一一分剖。(生)遥拜著赭黄袍，遥拜著赭黄袍。(生唱)
【滴溜子】臣邕的，臣邕的，荷蒙圣朝。臣邕的，臣邕的，拜还紫诰。念邕非嫌官小，那家乡万里遥，双亲又老。干渎天威，万乞恕饶。
(黄门白)吾乃黄门，职掌章奏。有何文表，在此披宣。(生跪唱)
【入破第一】议郎臣蔡邕启：今日蒙恩旨，除臣为郎官职，重蒙婚赐牛氏。干渎天威，臣谨诚惶诚恐，顿首顿首：伏念微臣，初来有志，诵诗书，力学躬耕修已，不复贪荣利。事父母，乐田里，初心愿如此而已。不想州司，谬取臣邕充试。到京畿，岂料愚蒙，叨居上第。(又唱)
【破第二】重蒙圣恩，婚以牛公女。草茅疏贱，如何当此隆遇？但臣亲老，一从别后，光阴又几。庐舍田园，荒芜久矣。(又唱)
【衮第三】那更老亲，鬓垂白，筋力皆癯瘁。形只影单，无弟兄，谁奉侍？况隔千山万水，生死存亡，虽有音书难寄。最可悲，他甘旨不供，我食禄有愧。(又唱)
【歇拍】不告父母，怎谐匹偶？臣又听得，家乡里，遭水旱，遇荒饥。多想臣亲，必做沟渠之鬼，末可知。怎不教臣，悲伤汨垂？
(黄门白)此非哭泣之处，不得惊动天听。(生唱)
【中衮第四】臣享厚禄。纡朱紫，出入承明地。独念二亲，寒无衣，饥无食，丧沟渠。忆昔先朝！买臣出，守会稽；司马相如，持节锦归。
【煞尾】他遭遇圣时，皆得回乡里。臣何故，别父母，远乡闾，没音书，此心违？伏惟陛下，特悯微臣下之志。遣臣归，得事双亲，隆恩怎比！
【出破】若还念臣有微能，乡郡望安置。庶使臣，忠心孝意，得全美。臣无任瞻天望圣，激切屏营之至！
(黄门白)原来如此，吾当与汝转达天听，汝只在五门外厢，伺侯圣旨。正是：眼望旌捷旗，耳听好消息。(黄门下)(生唱)
【神仗儿】扬尘舞蹈，扬尘舞蹈，见祥云缥缈，想黄门已到。料应重瞳看了。多应是，哀念我，私情乌鸟。颙望断九重霄，颙望断九重霄。
【滴溜子】天应念，天应念，蔡邕拜祷：双亲的，双亲的，死生未保，可怜恩深难报。一封奏九重，知他听否？会合分离，都在这遭。
(白)怎的黄门不见回报？想必是官里准了。天哪，若能勾回乡见父母，何消做官！(黄门捧圣旨上唱)
【前腔】今日里，今日里，议郎进表，传达上，传达上，圣目看了。道太师昨日先奏，把乘龙女婿招，多少是好！见有玉音，临降听剖。
(白)圣旨已到，跪听宣读。(生跪)(黄门白)孝道虽天，终于事君：王事多艰，岂遑报父！朕以凉德，嗣续丕基。眷兹警动之风，未遂雍熙之化。爰招俊髦，以辅不逮。咨尔才学，允惬舆情。是用擢居议论之司，以求绳纠之益。尔当恪守乃职，勿有固辞。其所议姻事，可曲从师相之请，以成桃夭之化。钦予特命，裕汝乃心。谢恩。(生拜起白)黄门哥，你与我官里跟前再奏咱，我情愿不做官。(黄门白)这秀才好不晓事，圣旨谁敢别，这里不是闹炒去处。(生荒介)(白)我自去拜还圣旨，如何？(黄门扯介)做甚么？这秀才好怪么，你去不得。(生哭介)(唱)
【啄木儿】苦！我亲衰老，妻幼娇，万里关山音信杳。他那里举目凄凄，我这里回首迢迢。他那里望得眼穿儿不到，俺这里哭得泪干亲难保。闪杀人么一封丹凤诏。(黄门唱)
【前腔】何须虑，不用焦，人世上离多欢会少。大丈夫当万里封侯，肯守着故园空老？毕竟事君事亲一般道，人生怎全得忠和孝？却不见母死王陵归汉朝？(生唱)
【三段子】这怀怎剖？望丹墀天高听高。这苦怎逃？望白云山遥路遥。(黄门唱)你做官与亲添荣耀，高堂管取加封号，与你改换门闾偏不好？(生唱)
【归朝天】冤家的，冤家的，苦苦见招，俺媳妇埋冤怎了？饥荒岁，饥荒岁，怕他怎熬？俺爹娘们不做沟渠中饿殍？(黄门唱)譬如四方战争多征调，从军远戍沙场草，也只为国忘家怎惮劳？
(生白)家乡万里信难通。(黄门)争奈君主不肯从。
(合)情到不堪回首处？一齐分付与东风。
第十六出
(丑扮里正上唱)【普贤歌】身充里正实难当。杂泛应承日夜忙。官司点义仓，并无些子粮，拚一个拖番吃大棒。
(白)我做都官管百姓，另是一般行径。破靴破笠破衣裳．打扮须要厮称。到州县百般下情，下乡村十分高兴。讨官粮大大做个官升，卖食盐轻轻弄些乔秤。点催首放富差贫。保上户欺软怕硬。猛拚把持放泼，毕竟是个毕竟。谁知道天不由人。万事皆已前定。诈得五两十两，到使五锭十锭。主人家不时要馈送，画卯酉人多要雇倩。田园尽都典卖，并无寸土余剩。叵耐厅前祗候，叵耐司房典令。把我千样凌持，把我万般督并。动不动丢了破笠，打得我黄肿成病。几番要自缢投河，不要这条性命。今番又点义仓，并无粮米支应。若还把我拖番，便叫高抬明镜。小人也不是都官，小人也不是里正，休得错打了平民。猜你是谁？我是搬戏的副净。苦！往常间把义仓谷搬得家里去养老婆孩儿了，今日上司宫点义仓，支谷赈济贫民，那里讨谷？且无钱籴还。没奈何我把老婆卖了，取钱籴谷还义仓。老婆。你且出来。(净上白)老公，老公，苦咳！点义仓那里讨谷？又着吃打。(丑白)没奈何，一夜夫要百夜恩，你终不然教我吃打？这般荒年，又供膳不得。我如今把你卖几贯钱，籴谷还义仓，(净)哱口息！你怕吃打，便卖老婆。骨臀难得？老婆难得？
(丑)没奈何。(扯净叫介)一街两市，上户官人，里正卖老婆，谁要买么？(净)我弗卖。(推丑倒介走下)
(丑起白)好好，讨得这好老婆。没奈何。只有一个孩儿，把来卖。孩儿出来。(净上白)爹爹，你吃打自吃打。莫要卖了我。(丑)你来。我这孩儿极孝顺，阿爹养孩儿，如何不爱惜你？事到头来，官司逼临，往常将义仓谷家里来吃，终不然都是我吃了？你也有分。子孙，我如今卖了你，取钱籴谷还官司。(净)苦咳！怕吃打便卖孩儿，骨臀难得？孩儿难得？(丑)不依我说？(扯净叫介)一街两市，上户官人，里正卖孩儿，谁要买么？(净推丑倒介走下)(丑起白)好好，讨得好老婆，养得好孩儿，这是我平日泼皮放刁的报应。我没奈何，去与李社长商量着。转弯抹角，兀的便是李社长家里。李社长，李社长。(净应介扮李社长上唱)
【前腔】身充社长管官仓，老小一家得仓里养。事发尽不妨，里正先吃棒。尊兄，打了都官，方打社长。
(净白)都官苦了，上司便来，你都不商量籴谷还官司，你吃打也。(丑白)教我如何商量？谷都是你吃了，你自着商量。(净)你在这里，我去相识家张外郎处借些谷子影射便了。(丑)你去便来，我开仓等你。
(净)我去，只恐上山擒虎易，开口告人难。(净下)
(丑开仓介)好义仓也，没谷在仓里，不知社长去借有么？(望介)妙哉！妙哉！社长借谷来了。(净上白)求人须求大丈夫，济人须济急时无。好好，借得两杠三石七斗四升八合奉二百一十五粒在这里。你上仓去，我在下送上与你。(介)(丑)妙哉！仓满了。你去看上司官来了未？我在这里封了仓。(净)我去。正是：眼望旌捷旗，耳听好消息。(净下)(丑介)好了，一仓谷己满了，且省得吃打。不知相公来在那里？免不得向前迎接则个。(行介)(净扮乔孤末引道上唱)
【前腔】亲承朝命赈饥荒，跃马扬鞭来到此方。里正那里？疾忙开义仓，支与百姓粮。咳！从实支收休要谎。
(净白)里正，将收支帐目来看。(丑介)(净读介)原管二十九石，新收三十六石，除支一十九石，观在四十六石。(净)开了仓。(末丑开仓)(净看介)胡说！这那得有四十六石？(丑)有有，相公。(净)与他取了甘结。(末介)(净)里正，去唤各各民户，来此请谷。
(丑)小人去。一心忙似箭，两脚走如飞。(丑下)(净)那厮说谎，这些儿谷，如何有四十六石？(末)由他，果必不勾，其间只教他赔偿便了。(净)也说得是。
(丑做丐子上唱)
【吴织机】肚又饥，眼又昏，家私没半分，子哭儿啼不可闻。闻知相公来济民，请些官粮去救窘。
(末白)老的姓甚？名谁？家里有几口？(丑白)老的姓丘，名乙己；住上大村；有三千七十口。(净)胡说！(丑)告相公：上大人，丘乙己，化三千，七十士。
(末)一口胡柴。(净)你实有几口？(丑)小人夫妻两口，孩儿两口。(净)支粮与他。(末介)支四口粮了。(丑)多谢相公。正是：一日不识羞，三日吃饱饭。(丑下)
(净)与他勾了帐，已支一名去了。怎的里正都不见来？
(末)告相公？宁管千军，莫管一夫。惹多百姓，如何唤得齐到？由他续后而来便了。(丑换扮上唱)
【前腔】叹连朝，饥怎忍？家中有八九人。前日老婆典了裙，今日慌忙典布裩，恰好官司来济贫。
(净)你问他姓甚？名谁？有几口？(末)老的，你姓甚？名谁？有几口？(丑)小人姓大，名比丘僧。
(末)你住在那里？(丑)小人住在祗树给孤独园，有一千二百五十口。(净末)胡说！(丑)告相公：弥陀经中说：祗树给孤独园，与大比丘僧一千二百五十人俱。
(末)佛口蛇心。(净)实有几口？(丑)有两个媳妇，三个孩儿，和小人共六口。(净)支粮与他。(末)六口粮支了。(丑)小人有七口。(末)你说六口，那得七口？
(丑)老的老婆怀孕在肚里，孩儿也要吃饭。(末)且打你吃胎去。(丑)正是：今日得君提掇起，免教身在污泥中。(丑下)(旦上唱)
【捣练子】叹命薄，叹年艰，含羞和泪向人前，只恐公婆悬望眼。
(白)路当险处难回避，事到头来不自由。奴家少长闺门，不识途路。今日见官司支粮济贫。免不得去请些子救公婆之命。(见净介)(净白)婆娘，你姓甚？名谁？(旦白)奴家姓赵，名五娘，是蔡伯喈的妻房。
(净白)你丈夫那里去了？(旦唱)
【普天乐】我儿夫一向留都下。(净白)你家里有谁？(旦唱)俺只有年老的爹和妈。(净白)更有谁？
(旦唱)弟和兄更没一个。(净白)谁侍奉公婆？(旦唱)看承尽是奴家。(净白)何不使个人来请谷，妇人怎生路上走？(旦打悲介唱)历尽苦谁怜我？相公，怎说得不出闺门的清平话？(净白)支粮与他。(末白)粮没了。(旦哭介唱)苦！若无粮我也不敢回家，岂忍见公婆受饿。叹奴家命薄，直恁摧锉。
(净白)左右，你去拿那里正来，要那厮赔偿。
(末白)小人去。假饶走到焰摩天，脚下腾云须赶上。
(末下)(旦白)望相公主张，与奴家出些气力。(净白)不妨，不妨。(末押丑上)一似瓮中捉鳖，手到拿来。
(净骂介)这泼皮贼，你得粮那里去了？你快招伏。
(丑白)小人不招。(净介)(末介)(丑白)小人招了。
(净督丑读招)招伏人姓猫，名狸；见年三十有余。身上别无疾病，只有白带不除。今与短状招伏，盖为官粮欠亏。说道义仓情弊，中间无甚跷蹊。稻熟排门收敛，敛了各自将归。并无仓廪盛贮，那有帐目收支？纵然有得些小，胡乱寄在民居。官司差人点视，便籴些谷支持。上下得钱便罢，不问仓廪空虚。假饶清官廉吏，也吃我影射片时。东家借得十杠，西家借得五箕。但见仓中有谷，其间就里怎知？年年把当常事，番番一似耍嬉。不道今年荒旱，不道今年民饥。不因分俵赈济，如何会泄天机？假饶走到三十三天，里正都无罪过。(净末)为甚的？(丑)只是点粮诈钱的坐马坐驴。招伏执结是实，伏乞相公裁旨。(净白)打那厮，要他赔偿。(末押丑下)惧法朝朝乐，欺公日日忧。
(净旦介)(末押丑上)假饶人心似铁，怎逃官法如炉？
(末丑)谷在这里了。(净白)将与这小娘子。(旦)谢相公！(丑觊觎介)由你半路去，我但好歹与你夺了。
(旦白)谢得恩官为主维。(丑介)只教中路受灾危。
(净末)正是：当权若不行方便，如入宝山空手回。
(并下)(旦在场白)一斟一酌，莫非前定。今日奴家去请粮，谁知道里正作弊，仓中无谷。若不得相公主张，交里正赔偿，奴家如何得这些谷回家，救济二亲之饿？正是饥时得一口，强如饱时得一斗。(旦欲下)(丑上拦住白)恩人相见，分外眼明。仇人相见，分外眼睁。我也会见你。适来不是你只管告不了，相公如何教我赔纳？这谷是我卖老小卖家私得来的，你如何把去？
(丑夺介)(旦唱)
【锁南枝】儿夫去，竟不还，公婆两人都老年。从昨日到如今，不能勾得餐饭。奴请粮，他在家悬望眼。念我老公婆，做方便。(丑介)(旦唱)
【前腔换头】乡官可怜见，这是公婆命所关。若是必须将去，宁可脱了奴衣裳，就问乡官换。(丑白)不要，你身上寒冷。(旦唱)宁使奴，身上寒。只要与公婆，救残喘。(丑夺谷介下)(旦介唱)
【前腔】你夺将去，真可怜，公婆望奴奴不见。纵然他不埋怨，道我做媳妇还何干？他忍饥，添我夫罪愆。怎得见，我夫面？
(白)我终久是个死，这里有一口井，不如投入井中死。(投介)呀！
【前腔换头】将身赴井泉，思量左右难。我丈夫当年分散，叮咛祝付爹娘，教我与他相看筲。我死却，他形影单。夫婿与公婆，可不两埋冤？(外上唱)
【前腔】媳妇去，不见还，教我在家凝望眼。
(外跌介旦扶外虚打旦介)(外唱)你在这里闲行，教我望着肝肠断。(旦唱)公公，奴请粮，与你充午餐。又谁知被人骗。
(外白)原来你被人骗。(唱)
【前腔换头】苦！思量我命乖蹇，不由人不珠泪涟。料想终须饥死，不如早赴黄泉，免把你相牵绊。媳妇，婆年老，不久延。你须是，好看管。(旦唱)
【前腔】公公，伊还身弃，我苦怎言！公还死了婆怎免？两人一旦身亡，教我独自如何展？算来吃苦辛，其实难过遣。我痛伤悲，只得强相劝。(外唱)
【前腔换头】媳妇，你衣衫尽皆典。囊箧又罄然。纵然目前存活，到底日久日深，你与我难相恋。衣食缺，要行孝难。不如活冤家，早拆散。(外投井介)(旦救住)(末挑谷上唱)
【前腔】不丰岁，荒歉年，生离死别真可怜。纵有八口人家，饥饿应难免。子忍饥，妻忍寒。痛哭声，恁哀怨。
(白)相逢尽是饥寒客，安乐何曾见一人？呀！兀的不是蔡员外和小娘子在这里？员外，娘子，你在这里做甚么？(旦白)告公公：一言难尽。奴家今日闻知给散义仓，去请些粮谷，与公婆为口食之资。谁想里正作弊，仓中无谷，谢得相公督令里正赔纳，把分付与奴家。来到半途，又被里正夺去，将奴家推倒。如今公公见说，要投井死，奴家在此劝解公公。(末)原来恁的。我与你骂那厮一和：嘈！官司差设你为里正，交你管着乡都。义仓乃丰年聚敛，以为荒歉之储。你却与社长偷盗，致令赈济不敷。比及这娘子到来请谷，仓中已自空虚。相公督并你赔纳，于理不亦宜乎！你颠倒半途与他夺去，又将他推倒街衢。却不道救人一命，胜造七级浮屠。他公公见说要投井死，我倘若来迟，他险丧沟渠。你这般不仁不义，谩自家有赢余。空吃的人五谷，枉带人的头颅。身着人的衣服，一似马牛襟裾。我历数你从前过恶，真个罪不容诛。动不动逞凶行恶，你那些个恤寡怜孤！我若早来一步，放不过你这横死蛮驴。拚着七十年老命，和你生死在须臾。(介)休休，人知的只道我好心赌是，不知我的道我恃老无藉之徒。小娘子，你丈夫当年出去，把爹娘分付与老夫。今日荒年饥岁，亏杀你独自支吾。终不然我自饱暖，教你受之饥寒勤劬，古语救灾恤邻，济人须济急时无。我也请得些粮在此，小娘子，分一半与你将去，胡乱救济公姑。(与介)(旦白)谢得公公！
(旦唱)
【洞仙歌】苦！我家私没半分，靠着奴此身。只要救我公婆，岂辞多苦辛？(合)空把珠泪揾，谁怜饥与贫？这苦说不尽。(外唱)
【前腔】本为泉下人，谢你救我一命存。只恨我不久身广，报不得媳妇恩。(合前)(夫唱)
【前腔】见说不可闻，况我托在邻。终不然我享安荣，忍见伊受窘？(合前)
(旦白)命薄多磨吃苦辛。(外白)不如身死早离分。
(合)惟有感恩并积恨，万年千载不生尘。(并下)
第十七出
(丑做媒婆上唱)【蛮牌令】终日走千遭，走得脚无毛。何曾见汤水面？也不见半钱糟。倒不如做虔婆顶老，也得哔鸭汁吃饱。穷酸秀才直恁乔，老婆与他妆甚腰？
(白)我做媒婆老了，不曾见这般好笑。叵耐一个秀才，老婆与他不要。别人见媒欢喜，他到和我寻闹。相公不肯干休，只管在家焦燥。把媒婆放在中间，旋得七颠八倒。走得鞋穿袜绽，说得唇干口燥。休休，也不怕你亲事不成，也不怕姻缘不到。不吃你男儿不从，不信你妇人不好。只怕红罗帐里快活，不叫媒婆聒噪。好好，状元来了。(生上唱)
【金蕉叶】恨多怨多，俺爹娘知他怎么？摆不去功名奈何？送将来冤家怎躲？
(相见介)(丑白)万福。贺喜状元！牛丞相选定今日毕结姻亲，筵席安排已了，请状元早赴佳期。(生唱)
【三换头】名缰利锁，先自将人摧锉。况鸾拘风束，甚日得到家？我也休怨他咱，这其间，只是我，不合来，长安看花。闷杀我爹娘也，珠泪窄暗堕。
(合)这段姻缘，只是我无如之奈何。(丑唱)
【前腔】鸾台妆罢，鹊桥初驾，佳期近也。请仙郎到呵，明知萦挂。这其问，只得把，那雄厢，且都拚舍。他奉着君王诏，怎生别了他。(合前)
(丑白)及早赴佳期。(生白)欢娱成怨悲。(合)情知不是伴，事急且相随。(并下)
第十八出
(外上唱)【传言玉女】烛影摇红，帘幕瑞烟浮动，画堂中珠围翠拥。妆台对月，下鸾鹤神仙仪从。玉箫声里，一双鸣凤。
(白)左右何在？(末上白)画堂深处风光好，别是人间一洞天。(外白)来！我今日与小娘子毕姻，筵席安排了未？(末白)已安排了。(外白)怎见得？(末白)
【水调歌头】屏开金孔雀，褥隐绣芙蓉。兽炉烟袅，莲台绛蜡吐春红。广设珊瑚席子，高把真珠帘卷，环列翠屏风。人间丞相府，天上蕊珠宫。锦遮围，花熳烂，玉玲珑。繁弦脆管，欢声鼎沸画堂中。簇拥金钗十二，座列三千珠履？谈笑尽王公。正是门阑多喜气，女婿近乘龙。(外白)状元来了未？(末白)远远望见一簇人马闹炒，想是状元来了。(生上唱)
【女冠子】马蹄笃速，传呼齐拥雕毂。(外唱)宫花帽簇，天香袍染，丈夫得志，佳婿乘龙。(贴上唱)妆成闻唤促，义将娇面重遮，羞蛾轻蹙。(净丑执掌扇上唱)这姻缘不俗。(合)金榜题名，洞房花烛。
(丑白)请新人交拜。(生贴介)(生唱)
【画眉序】扳桂步蟾宫，岂料丝萝在乔木。喜书中今日，有女如玉。堪观处丝幕牵红，恰正是荷衣穿绿。(合)这回好个风流婿，偏称洞房花烛。(外唱)
【前腔】君才冠天禄，我的门楣稍贤淑。看相辉清润，莹然冰玉。光掩映孔雀屏开，花烂熳芙蓉隐褥。(合前)(贴唱)
【前腔】频催少膏沐，金凤斜飞鬓云矗。已逢他萧史，愧非弄玉。清风引佩下瑶台，明月妆成金屋。
(合前)(净丑末唱)
【前腔】湘裙颤六幅，似天上嫦娥降尘俗。喜蓝田今日，种成双玉。风月赛阆苑三千，云雨笑巫山二六。(合前)(生唱)
【滴溜子】谩说道姻缘，果谐凤卜。细思之此事，岂吾意欲？有人在高堂孤独。可惜新人笑语喧，不知旧人哭。兀的东床，难教我坦腹。(合唱)
【鲍老催】翠眉谩蹙，赤绳已系夫妇足，芳名已注婚姻牍。空嗟怨，枉叹息，休推速。画堂富贵如金谷，休恋故乡生处乐，受恩深处亲骨肉。(合唱)
【滴滴金】金猊宝篆香馥郁，银海琼舟泛醽醁。轻飞翠袖呈娇舞，啭莺喉歇丽曲。歌声断续，持觞劝酒人共祝。人共祝，百年夫妇永和睦。(合唱)
【鲍老催】意深爱笃，文章富贵珠万斛，天教艳质为眷属。似蝶恋花，凤栖梧，鸾停竹。男儿有书须勤读，书中自黄金屋，也自有千钟粟。(合唱)
【双声子】郎多福，郎多福，看紫绶黄金束。娘分福，娘分福，看花诰纹犀轴。两意笃，两意笃。岂非福，岂非福。似文鸳彩凤，两两相逐。
(合白)请风明日两相宜，女貌郎才天下奇。正是洞房花烛夜，果然金榜挂名时。(并下)
第十九出
(旦上唱)【薄幸】野旷原空，人离业败。谩尽心行孝，力枯形瘁。幸然爹妈，此身安泰。恓惶处，见恸哭饥人满道，叹举目将谁倚赖？
(白)旷野消疏绝烟火，日日荒云黯村坞。死别空原妇泣夫，生离他处儿牵母。睹此恓惶实可怜，思量自觉此身难。高堂父母老难保，上国儿郎去不还。力尽计穷泪亦竭，淹淹气尽知何日？空原黄土谩成堆，谁把一杯掩奴骨？奴家自从丈夫去后，屡遭饥荒，衣衫首饰尽皆典卖，家计萧然。争奈公婆死生难保，朝夕又无可为甘旨之奉，只得逼逻几口淡饭。奴家自把细米皮糠逼逻吃，苟留残喘，也不敢交公公婆婆知道，怕他烦恼。奴家吃时，只得回避他。(逼逻饭介)公公婆婆早来。(外净上唱)
【玉井莲后】忍饿担饥，未知何日是了？
(旦白)请吃饭。(介)(净嫌介白)然则是饥荒年岁，只兀的教我怎吃？(外白)胡乱这般时节，分甚好歹？
(净唱)
【罗鼓令】我终朝的受馁，你将来的饭怎吃？疾忙便抬，非干是我有些馋态。(外唱)你看他衣衫都解，好茶饭将甚去买？婆婆，兀的是天灾，教他媳妇每难布摆。(旦唱)婆婆息怒且休罪，待奴家一霎时却得再安排。(合)思量到此，珠泪满腮。看看做鬼，沟渠里埋。纵然不死也难捱，教人只恨蔡伯喈。(净唱)
【前腔】如今我试猜：多应址你独口童病来？多应是你买些鲑菜？我吃饭他缘何不在？这些意真乃是歹？(外唱)婆婆，他和你甚相爱，不应反面直恁的乖。(旦唱)我千辛万苦，有甚情怀？可不道我脸儿黄瘦骨如柴。(合前)
(净白)抬去，抬去。(外)媳妇，收拾将去了。
(旦收介)待奴家去买些东西，再安排饭。(净外)你去。(旦白)正是：哑子谩尝黄柏味，难将苦事向人言。
(旦下)(净白)公公，亲的到底只是亲，亲生孩儿不留在家，今日着这媳妇供养你呵，前番骨自有些鲑菜；这几番只得些淡饭，教我怎的捱？更过几日，和饭也没有。你看他前日自吃饭时节，百般躲我，敢背地里自买些下饭受用分晓。(外白)婆婆，休错埋冤了人，我看这媳妇好生受，不是这般样人。(净白)恁的，等他自吃饭时节，我两人去探一探，方知端的。(外)也说得是。
(合白)浑浊不分鲢共鲤，水请方见两般鱼。(并下)
第二十出
(旦上唱)【山坡羊】乱荒荒不丰稔的年岁，远迢迢不回来的夫婿。急煎煎不耐烦的二亲，软怯怯不济事的孤身己。衣尽典，寸丝不挂体。几番要卖了奴身己，争奈没主公婆教谁看取？(合)思之，虚飘飘命怎期？难捱，实丕丕灾共危。
【前腔】滴溜溜难穷尽的珠泪，乱纷纷难宽解的愁绪。骨崖崖难扶持的病体，战钦钦难捱过的时和岁。这糠呵，我待不吃你，教奴怎忍饥？我待吃呵，怎吃得？(介)苦！思量起来不如奴先死，图得不知他亲死时。(合前)
(白)奴家早上安排些饭与公婆，非不欲买些鲑菜，争奈无钱可买。不想婆婆抵死埋冤，只道奴家背地吃了甚么。不知奴家吃的却是细米皮糠，吃时不敢教他知道，只得回避。便埋冤杀了，也不敢分说。苦！真实这糠怎的吃得。(吃介)(唱)
【孝顺歌】呕得我肝肠痛，珠泪垂，喉咙尚兀自牢嗄住。糠！遭砻被舂杵，筛你簸扬你，吃尽控持。悄似奴家身狼狈，千辛万苦皆经历。苦人吃着苦味，两苦相逢，可知道欲吞不去。(吃吐介)(唱)
【前腔】糠和米，本是两倚依，谁人簸扬你作两处飞？一贱与一贵，好似奴家共夫婿，终无见期。丈夫，你便是米么，米在他方没寻处。奴便是糠么，怎的把糠救得人饥馁？好似儿夫出去，怎的教奴，供给得公婆甘旨？(不吃放碗介)(唱)
【前腔】思量我生无益，死又值甚的！不如忍饥为怨鬼。公婆年纪老，靠着奴家相依倚，只得苟活片时。片时苟活虽容易，到底日久也难相聚。谩把糠来相比，这糠尚兀自有人吃，奴家骨头，知他埋在何处？
(外净上探白)媳女，你在这里说甚么？(旦遮糠介)(净搜出打旦介)(白)公公，你看么？真个背后自逼逻东西吃，这贱人好打！(外白)你把他吃了，看是什么物事？(净荒吃介)(吐介)(外白)媳妇，你逼逻的是甚么东西？(旦介)(唱)
【前腔】这是谷中膜，米上皮，将来逼逻堪疗饥。(外净白)这是糠，你却怎的吃得？(旦唱)尝闻古贤书，狗彘食人食，公公，婆婆，须强如草根树皮。
(外净白)这的不嗄杀了你？(旦唱)嚼雪餐毡苏卿犹健，餐松食柏到做得神仙侣，纵然吃些何虑？(白)公公，婆婆，别人吃不得，奴家须是吃得。(外净白)胡说！偏你如何吃得？(旦唱)爹妈休疑，奴须是你孩儿的糟糠妻室！
(外净哭介白)原来错埋冤了人，兀的不痛杀了我！
(倒介)(旦叫介唱)
【雁过沙】他沉沉向迷途，空教我耳边呼。公公，婆婆，我不能尽心相奉事，番教你为我归黄土。公公，婆婆，人道你死缘何故？公公，婆婆，你怎生割舍抛弃了奴？
(白)公公，婆婆。(外醒介唱)
【前腔】媳妇，你耽饥事公姑。媳妇，你耽饥怎生度？错埋冤你也不肯辞，我如今始信有糟糠妇。媳妇，我料应不久归阴府。媳妇，你休便为我死的把生的受苦。(旦叫婆婆介唱)
【前腔】婆婆，你还死教奴家怎支吾？你若死教我怎生度？我千辛万苦回护丈夫，如今到此难回护。我只愁母死难留父，况衣衫尽解，囊箧又无。(外叫净介唱)
【前腔】婆婆，我当初不寻思，教孩儿往皇都。把媳妇闪得苦又孤，把婆婆送入黄泉路，只怨是我相耽误。我骨头未知埋在何处所？
(旦白)婆婆都不省人事了，且扶入里面去。正是：青龙共白虎同行，吉凶事全然未保。(并下)(末上白)福无双至犹难信，祸不单行却是真。自家为甚说这两句？为邻家蔡伯喈妻房，名唤做赵氏五娘子，嫁得伯喈秀才，方才两月，丈夫便出去赴选。自去之后，连年饥荒，家里只有公婆两口，年纪八十之上，甘旨之奉，亏杀这赵五娘子，把些衣服首饰之类尽皆典卖，籴些粮米做饭与公婆吃，他却背地里把些细米皮糠逼逻充饥。唧唧，这般荒年饥岁，少什么有三五个孩儿的人家，供膳不得爹娘。这个小娘子，真个今人中少有，古人中难得。那公婆不知道，颠倒把他埋冤；今来听得他公婆知道，却又痛心都害了病。俺如今去他家里探取消息则个。(看介)这个来的却是蔡小娘子，怎生恁地走得慌？(旦慌走上介白)天有不测风云，人有旦夕祸福。(见末介)公公，我的婆婆死了。(末介)我却要来。(旦白)公公，我衣衫首饰尽行典卖，今日婆婆又死，教我如何区处？公公可怜见，相济则个。
(末白)不妨，婆婆衣衾棺椁之费皆出于我，你但尽心承值公公便了。(旦哭介唱)
【玉包肚】千般生受，教奴家如何措手？终不然把他骸骨，没棺椁送在荒丘？(合)相看到此，不由人不珠泪流，正是不是冤家不聚头。(末唱)
【前腔】不须多忧，送婆婆是我身下有。你但小心承直公公，莫教又成不救。(合前)(旦白)如此，谢得公公！只为无钱送老娘。(末白)娘子放心，须知此事有商量。(合)正是：归家不敢高声哭，只恐人闻也断肠。(并下)
第二十一出
(生上唱)【一枝花】闲庭槐影转，深院荷香满。帘垂清昼水，怎消遣？十二阑杆，无事闲凭遍。困来湘簟展，梦到家山，又被翠竹敲风惊断。
(白)【南乡子】万竹影摇金，水殿帘栊映碧阴。人静昼长无外事，请吟，碧酒金樽懒去斟。幽恨苦相寻，谁知离别经年无信音？寒暑相催人易老，关心，却把闲愁付玉琴。左右过来。(末上白)黄卷看来消白日，朱弦动处引清风。炎蒸不到珠帘下，人在瑶池阆苑中。琴书见在。(生)你与我叫两个学童出来。(末叫介)(净把扇丑把香炉上唱)
【金钱花】自小承值书房，书房。快活其实难当，难当。只管把扇与烧香，荷亭畔好乘凉，吃饱饭上眠床。
(净丑笑介)(生白)院子，这琴是我在先得此材于爨下，斫成此琴，故曰焦尾。自从来到此间，久不整理。今日当此清凉境界，试操一曲，舒遣情怀则个。你来，一个学童搧凉，一个学童管着文书，你管着烧香来。烧香的不要灭了香烬，搧凉的不要坏了扇子，管文书的不要掉了文书。三人互相觉察，违者施行。
(众应)领台旨。(丑伸扇灭末香)(净白)告相公：院子灭了香烬。(生)拿那厮来背起打十三。(净打末介)
(生)那厮不中，不要他烧香，教他搧凉。(叫净)你烧香。(净)小人烧香。(末搧凉)(生抚琴唱)
【懒画眉】强对南熏奏虞弦，只见指下余音不似前，那些个流水共高山？呀！怎的只见满眼风波恶，似离别当年怀水仙。
(末困净烧扇)(生白)怎生不搧凉？(末慌介)(净丑)告相公：院子坏了扇。(生白)背起打。(净丑介)
(生)那厮不中，不要他搧凉，只教掌着文书。你搧凉。(丑)领台旨，学童搧凉。(生又抚琴唱)
【前腔】顿觉余音转愁烦，还似别雁孤鸿和断猿，又如别凤乍离鸾。呀！怎的只见杀声在弦中见？敢只是螳螂来捕蝉。
(末又困介)(净丑偷书白)告相公：院子掉了文书。(生)再背起打。(介如前)(生叫丑白)你来拿文书，他依旧烧香。(丑把书)(生唱)
【前腔】日暖蓝田玉生烟，似望帝春心托杜鹃，好姻缘还似恶姻缘。只怕知音少，争得鸾胶续断弦？
(丑困)(末偷书)(净丑介白)告相公：院子来偷文书。(生)这厮真个不中，你看灭了香烬，坏了扇。
(末)告相公：两个学童厮妆骗。(净)他文书险被你来偷。(丑)亏我先准备一条大粗线。(生)夫人来，你两个回避。(太净丑白)正是：有福之人人伏事，无福之人伏事人。(并下)(生在场)(贴旦上唱)
【满江红】嫩绿池塘。梅雨歇熏风乍转。见清新华尾，已飞乳燕。簟展湘波纨扇冷，歌传令缕琼卮暖。是炎燕不到水亭中，珠帘卷。
(贴白)相公原在这里操琴。奴家久闻相公高于音乐，如何来到此间，丝竹之音，杳然绝响？相公今日，试操一曲。(生)弹甚么曲好？(贴)雉朝飞到好。(生)弹他做甚么？这是无妻的曲，我少甚么媳妇？(贴)胡说！如何少甚媳妇？(生弹介)呀！错了也。只有个媳妇，到弹个孤鸾寡鹄。(贴)我一对夫妻正好，说甚么孤寡？(生介)你那里知他孤寡的？(贴)相公，对此夏景，弹个风入松到好。(生)这个却好。(弹错介)(贴)相公，你弹错了。(生)呀！我弹个思归引出来。(贴)怎地害风么那！我却知道你会操琴，只管这般卖弄怎地？(生)不是，这弦不中弹。(贴)这弦怎地不中？
(生)当原是旧弦，俺弹得惯。这是新弦，俺弹不惯。
(贴)旧弦在那里？(生)旧弦撇了多时。(贴)为甚撇了？
(生)只为有这新弦，便撇了旧弦。(生介)(贴)怎地不把新弦撇了？(生)便是新弦难撇。(介)我心里只想着那旧弦。(贴)你撇又撇不得，罢罢。(生唱)
【桂枝香】危弦已断，新弦不惯。旧弦再上不能，我待撇了新弦难拚。一弹再鼓，又被宫商错乱，
(贴白)你敢心变了？(生唱)非干心变。这般好凉天，正是此曲才堪听，又被凤吹在别调间。(贴唱)
【前腔】非弦已断，只是你意慵心懒。没，你既道是寡鹊孤鸾，又道是昭君宫怨，那更思归别鹤，无非愁叹。相公，你心里多敢想着谁？(生)不想甚么人。(贴)你既不然，我理会得了，你道是除了知音听，道我不是知音不与弹。
(贴白)相公，只是你心里不欢喜的上头，你无心弹，何似教惜春和老姥姥安排酒过来，消遣歇子？
(生)我懒饮酒，我待睡去也。(贴)老姥姥，惜春，安排酒过来。(末净丑上唱)
【烧夜香】楼台倒影入池塘，绿树阴浓夏正长，一架荼靡只见满院香。(贴)满院香，和你饮霞觞。傍晚卷起帘儿，明月正上。
(贴白)将酒过来。(贴唱)
【梁州序】新篁池阁，槐阴庭院，日永红尘隔断。碧阑干外，空飞漱玉请泉。只见香肌无暑，素质生风，小簟琅玕展。昼长人困也，好清闲，忽听得棋声惊昼眠。(合)金缕唱，碧筒劝。向冰山雪槛开华宴，清世界有几人见。(生唱)
【前腔】蔷薇帘箔，荷花池馆，一点风来香满。香奁日永，香销宝篆沉烟。谩有枕欹寒王，扇动齐纨，怎遂得黄香愿？(泪下介)(贴)做甚么？(生介唱)猛然心地热，透香汗，我欲向南窗一醉眠。(合前)(贴唱)
【前腔换头】向晚来雨过南轩，见池面红妆零乱。渐轻雷隐隐，雨收云散。只见荷香十里，新月一钩，此景佳无限。兰汤初浴罢，晚妆残，深院黄昏懒去眠。(合前)(生唱)
【前腔换头】柳阴中忽听新蝉，更流萤飞来庭院。听菱歌何处？画舡归晚。只见玉绳低度，朱户无声，此景尤堪恋。起来携素手，鬓云乱，月照纱窗人未眠。(合前)(净丑末合唱)
【节节高】涟漪戏彩鸳，把荷翻，清香泻下琼珠溅。香风扇，芳沼边，闲亭畔。坐来不觉人清健，蓬莱阆苑何足羡。(合)只恐西风又惊秋，不觉暗中流年换。
【前腔】清宵思爽然，好凉天，瑶台月下清虚殿。神仙眷，开玳筵，重欢宴。从教玉漏催银箭，水晶宫里把笙歌按。(合前)(合唱)
【余文】光阴迅速如飞电，好良宵可惜渐阑，拚取欢娱歌笑喧。
(生白)谯楼上几鼓？(众)三鼓。(贴)相公，欢娱休问夜如何，此景良宵能几何？(合)遇饮酒时须饮酒，得高歌处且高歌。
第二十二出
(旦上唱)【霜天晓角】难捱怎避，灾祸重重至？最苦婆婆死矣，公公病，又将危。
(白)屋漏更遭连夜雨，困龙遇着许真君。奴家自从婆婆死后，万千狼狈，谁知公公一病，又成危困。如今赎得些药，安排煎了，更安排一口粥汤。(煎药介唱)
【犯胡兵】囊无半点挑药费，良医怎求？纵然救得目前，饭食何处有？料应难到后。谩说道有病遇良医，饥荒怎救？
【前腔】公公这病呵，百愁万苦千生受，妆成这症候。便做这药吃时呵，纵然救得目前，怎免得忧与愁？料应不会久。他只为不见孩儿么？这病可时，除非是子孝父心宽，方才可救。
(白)药已熟了，且扶公公出来，吃些药看何如？
(旦下扶外上唱)
【霜天晓角】悄然魂似飞，料应不久矣。纵然抬头强起，(介)形衰倦，怎支持？
(旦白)公公宽心！药熟了，你吃些，□□身己歇子。(外介)我吃不得这药。(旦介唱)
【香遍满】论来汤药，须索是子尝方进与父母，公公，莫不是为无子先尝你便寻思苦？(外强吃吐介白)我吃不得了。(旦唱)你只索□□，怎舍得一命殂？
(劝吃药介)(外白)媳妇，你吃糠，却教我吃药，可不亏了你！(哭介)(旦唱)原来你不吃药，只为我糟糠妇。
(白)公公，你吃药不呵，自吃一口粥汤如何？
(外吃吐介)(旦唱)
【前腔】他万千愁苦，堆积柞闷怀成气蛊，可知道你吃了吞还吐。(外白)媳妇，我敢不济事，只是死。孩儿又不回来，只亏了你。(旦)公公且宽心。
(背哭介)怕添亲怨忆，背将珠泪渍。公公，你再吃一口粥汤。(外白)媳妇，你吃糠，却教我吃粥，怎吃得下？(旦唱)苦！他原来不吃粥，也只为我糟糠妇。
(外白)媳妇，我死也不妨，只叹孩儿不在家，亏了你。来来，我有两句言语分付与你。(旦)如何？公公。(外唱)
【哥儿】媳妇，三年谢得你相奉事，只恨我当初，将你相耽误。我欲待报你的深恩，待来生我做你的媳妇。怨只怨蔡伯喈不孝子，苦只苦赵五娘辛勤妇。
(旦唱)
【前腔换头】寻思：一怨你死了谁祭祀；二怨你有孩儿，不得他相看顾；三怨你三年，没一个饱暖的日子。三载相看甘共苦，一朝分别难同死。(外唱)
【前腔】媳妇，我死呵，你将我骨头休埋在土。
(旦白)愿公公百二十岁，不愿得公公有此。倘或有些吉凶事，教媳妇休要埋在土里，却埋放那里也？(外白)都是我当初误你不是。(唱)我甘受折罚，任取尸骸露。(旦)公公，你休这般说，被人笑话。(外)媳妇，你不理会得，留与旁人，道伯喈不葬亲父。怨只怨蔡伯喈不孝子，苦只苦赵五娘辛勤妇。(旦唱)
【前腔换头】思之，公公，你死呵，公婆已得做一处所。料想奴家，不久归阴府。苦！可惜一家，三个怨鬼在冥途。三载相看甘共苦，一朝分别难同死。
(末上白)贫无达士将金赠，病有闲人说药方。公公，这两日病体如何？(外)我不济事了，毕竟只是个死。张大公，你来得恰好。我凭你为证，写下遗嘱与媳妇收执，我死后，教他休守孝，早嫁个人。取纸笔来。(旦)公公，你休写。自古道：忠臣不事二君，烈女不嫁二夫。休写，公公。(末)小娘子，你休烦恼他，且顺他看如何？(外写不得介唱)
【罗帐里坐】媳妇，你艰辛万千，是我耽伊误伊。你不嫁呵，你身衣口食，怎生区处？休休，当原是我误了你，今日又教你嫁人，若嫁不得个好人，怨我如何？终不然又教你，守着灵帏？(放笔介)已知死别在须臾，更与什么生人做主？(末唱)
【前腔】中间就里，我难说怎提？小娘子，若不嫁人，恐非活计；若不守孝，又被人淡议。(合)可怜家破与人离，怎不教人泪垂。(旦唱)
【前腔】公公严命。非奴敢违。只怕再如伯喈，却不误了我一世？公公，我一鞍一马，誓无他志。
(合前)
(末白)员外且将息，去后自有商量。(外)张大公，凭着你留下我这一条拄杖，怕这忤逆不孝子蔡邕回来。把这拄杖与我打将出去！(外虚倒介)(旦末扶介)
(末白)公公，病里莫生嗔，(旦)宽心保病身。
(合)正是：药医不死病，佛化有缘人。(并下)
第二十三出
(生上唱)【喜迁莺】终朝思想，但恨在眉头，人在心上。凤侣添愁，鱼书绝寄，空劳两处相望。青镜瘦颜羞照，宝瑟清音绝响。归梦杳，绕屏山烟树，那是家乡？
(白)【踏莎行】怨极愁多，歌慵笑懒，只因添个鸳鸯伴。他乡游子不能归，高堂父母无人管。湘浦鱼沉，衡阳雁断，音书要寄无方便。人生光景几多时，蹉跎负却平生愿。(生再唱)
【雁渔锦】思量，那日离故乡。记临歧送别多惆怅，携手共那人不厮放。教他好看承，我爹娘，料他每应不会遗忘。闻知饥与荒，只怕捱不过岁月难存养。若望不见信音却把谁倚仗。
【二犯渔家傲】思量，幼读文章，论事亲为子也须要成模样。真情未讲，怎知道吃尽多磨障？被亲强来赴选场，被君强官为议郎，被婚强效鸾凰。三被强衷肠说与谁行？埋冤难禁这两厢，这壁厢道咱是个不撑达害羞的乔相识，那壁厢道咱是个不睹是负心的薄幸郎。
【雁渔序】悲伤，鹭序鸳行，怎如乌鸟反哺能终养？谩把金章，绾着紫绶；试问斑衣，今在何方？斑衣罢想，纵然归去，又怕带麻执杖。只为他云梯月殿多劳攘，落得泪雨似珠两鬓霜。
【渔家喜雁灯】几回梦里，忽闻鸡唱。忙惊觉错呼旧妇，同问寝堂上。待朦胧觉来，依然新人凤衾和象床。怎不怨香愁玉无心绪？更思想被他拦挡。教我，怎不悲伤？俺这耻欢蜈仅宿笑蓉帐，他那里寂寞偏嫌更漏长。
【锦缠雁】谩悒怏，把欢娱都成闷肠。菽水既清凉，我何心，贪着美酒肥羊？闷杀人花烛洞房，愁杀我挂名在金榜。魆地里自思量，正是在家不敢高声哭，只恐人闻也断肠。
(白)院子过来。(末上白)有问即对，无问不答。告相公：有何指挥？(生)你是我的亲的人，我有一件事和你商量，你休要走了我的言语。(末)相公指挥，男女怎敢漏泄！(生)自从离了父母妻室，来此赴选，本非我意。虽则勉强朝命，暂受职名，将谓三年之后，可作归计。谁知又被牛相公招为女婿，一向逗遛在此，不能归去见父母一面。我要和你商量个计策。(末)不钻不穴，不道不知。男女每间常见相公忧闷不乐，不知这个就里。相公何不对夫人说知？(生)我夫人虽则贤慧，争奈老相公之势，炙手可热，我待说与夫人知，一霎时老相公得知，只道我去也不来，如何肯放我去？不如姑且隐忍，和夫人都瞒了，直待任满，寻个归计。
(末)这的却是。老相公若还知道，那里肯放相公去？
(生)我如今要寄一封书家中去，没个方便。我待使人去，又怕夫人知道。你与我出街坊上寻个便当人，待我寄一封书家去则个。(末)男女专当小心踏逐。
(生)我终朝长痛忆。(末)不妨，寻便寄书尺。
(合)正是：眼望旌捷旗，耳听好消息。(并下)
第二十四出
(旦上唱)【金珑璁】饥荒先自窘。那堪连丧双亲，身独自怎支分？衣衫都典尽，首饰并没分文，无计策剪香云。
(白)【蝶恋花】万苦千辛难摆拨，力尽心穷两泪空流血。裙布钗荆今已竭，萱花椿树连摧折。金剪盈盈明素雪，空照乌云远映愁眉月。一片孝心难尽说，一齐分付青丝发。奴家在先婆婆没了，却是张大公周济。如今公公又亡过了，无钱资送，难再去求张大公，寻思起没奈何，只得剪下青丝细发，卖几贯钱为送终之用。虽然这头发值不得恁多钱，也只把做些意儿，一似教化一般。正是：不幸丧双亲，求人不可频。聊将青鬓发，断送白头人。(旦唱)
【香罗带】一从鸾凤分，谁梳鬓云？妆台不临生暗尘，那更钗梳首饰典无存也，头发，是我耽阁你，度青春。如今又剪你，资送老亲。剪发伤情也，只怨着结发的薄幸人。(剪又放介)(唱)
【前腔】思量薄幸人，辜奴此身，欲剪未剪教我珠泪零。我当初早披剃入空门也，做个尼姑去，今日免艰辛。只一件，只有我的头发恁的，少什么嫁人的，珠围翠簇兰麝熏。呀！似这般光景，我的身死，骨自无埋处，说什么头发愚妇人！(介)
【前腔】堪怜愚妇人，单身又贫。我待不剪你头发卖呵，开口告人羞怎忍。我待剪呵，金刀下处应心疼也。休休，却将堆鸦髻，舞鸾鬓，与乌鸟报答，白发的亲。教人道雾鬓云鬟女，断送他霜鬟雪鬓人。
(剪介)(哭唱)
【临江仙】连丧双亲无计策，只得剪下香云，非奴苦要孝名传。正是上山擒虎易，开口告人难。
(白)头发既已剪下，免不得将去街上货卖。穿长街，抹短巷，叫几声卖头发咱。(叫介)(唱)
【梅花塘】卖头发，买的休论价。念我受饥荒，囊箧无些个。丈夫出去，那更连丧了公婆，没奈何，只得卖头发，资送他。
(白)怎的都没人问买？(介)(唱)
【香柳娘】看青丝细发，剪来堪爱，如何卖也没人买？若论这饥荒死丧，怎教我女裙钗，当得这狼狈？况我连朝受馁，我的脚儿怎抬？其实难捱。(倒介)(再起唱)
【前腔】望前街后街，并无人在。我待再叫呵，咽喉气噎，无如之奈。苦！我如今便死，暴露我尸骸，谁人与遮盖？天天！我到底也只是个死。待我将头发去卖，卖了把公婆葬埋，奴便死何害？
(末上白)慈悲胜念千声佛，造恶徒烧万炷香。呀！兀的不是蔡小娘子？缘何倒在街上？(旦)公公，救我则个！(末扶介)小娘子，你手里拿着头发做什么？
(旦)奴家公公没了，将这头发资送他。(末哭介)原来你公公也死了，你怎的不来和我商量，把这头发剪下做什么？(旦)奴家多番来定害公公了，不敢来相恼。
(末)说那里话！(唱)
【前曲】你儿夫曾付托，我怎生违背？你无钱使用，我须当代。交你把头发剪了，又跌倒在长街，都缘是我之罪。(合)叹一家破坏，否极何时泰来？各出着泪。(旦唱)
【前腔】谢公公可怜，把钱相贷，我公婆在地下相感戴。只恐奴此身，死也没人埋，公公，谁还你恩债？(合前)
(末白)小娘子，你先到家，我便令小二送些布帛钱米之类与你。(旦)公公收了这头发。(末)我要这头发做什么？
(旦)谢得公公救妾身！(末)你儿夫曾托我亲邻。
(合)正是：从空伸出拿云手，提起天罗地网人。(并下)
第二十五出
(净扮拐儿上唱)【打球场】几年假，为拐儿，是人都理会得我名儿。折莫你是怎生俌俏的，也落在我圈围。
(白)自家脱空行径，掏摸生涯。剑舌枪唇，俌俏的也引教他懵懂；虚脾甜口，悭吝的也哄交你妆风。乡贯何曾有定居，姓名那曾有真的。妆成圈套，见了的便自入来，做就机关，入着的怎生出去？骗了锺馗手里蝙蝠，脱得洞宾瓢里仙丹。但是来无迹，去无踪，对面骗人如撮弄；纵使和你行，和你坐，当场骗你怎埋冤？拐儿阵里先锋，哄局门中大将。何用剜墙贡壁，强如黑夜偷儿；不索挟杖持刀，真个白昼劫贼。正是：地不长无根之草，天不生无禄之人。自家正无买卖，听得随朝佐官蔡伯喈相公，家住在陈留，父母在堂，竟无消息。自家先在陈留郡走得却熟，如今只做陈留人，假写他父母家书递与他，必有回音；倘或附带盘缠回家，也不见得。却觅一小富贵，便不然也索与我些少盘缠回家。这里便是蔡伯喈相公府，进入去咱。呀！怎地都没一个人？(末上白)侯门深似海，不许外人敲。(相见介)你那里人？来府里有甚勾当？(净)小人从陈留来，蔡伯喈的老官人老安人有家书来。(末)相公正要寻方觅便寄书家去，你来得却好，待我请相公出来。(介)(生上唱)
【凤凰阁】寻鸿觅雁，寄个音书无便。谩劳回首望家山，和那白云不见。泪痕如线，想镜里孤鸾影单。
(生白)院子，他那里来？(末)他说在陈留来。
(净)小人是陈留郡里来的。(生)你带得我家书来？
(净)小人带书来。(生)将来看。(净递书介)(生看唱)
【一封书】一从你去离，我家中常念你。是么，我也常想家里。功名事怎的？想多应折桂枝。我功名事成了。幸得爹娘和媳妇，各保安康无祸危。且喜家中安乐。见家书，可知之，及早回来莫更迟。
(介)(生白)我怕不要归，争奈不由我。院子，你将纸笔过来，我写一封书与他去；一就取些金珠过来。
(末下取)纸笔金珠见在。(生写书介)(唱)
【下山虎】蔡邕百拜，大人尊前：一自离膝下，顿觉数年。目断家山，镇长望悬。一向那堪音信断，名利事叹牵绾，谩空劳珠泪涟。上表辞金殿，要辞了官，争奈君王不见怜。(又唱)
【蛮牌令】忽尔拜尊翰，极切慰拳拳。喜爹娘和媳妇，尽安康。况儿身淹留在此，不能勾承奉慈颜。匆匆的聊附寸笺，草草伏乞尊照不宣。
(生白)汉子，你来。这一封书和金珠，将到我家里。传示俺家里：俺早晚回来，教都放心，不须烦恼也。(净)小人理会得。(生)这些个碎银，与你路上作盘缠。(净)谢相公！(生唱)
【驻马听】书寄乡关，说起教人心痛酸。你传示俺八旬爹妈，道与我两月妻房，隔涉万水千山。啼痕缄外翠绡斑，梦魂飞绕银屏远，(合)报道平安，想一家贺喜，只说道他日再相见。(末唱)
【前腔】遥忆乡关，有个人人凝望眼。他频看飞雁，望断归舟，倚遍危阑。见这银钩飞动彩云笺，又索玉箸界破残妆面。(合前)(净唱)
【前腔】西出阳关，却叹今朝行路难。念取经年离别，带着一纸云笺。跋涉程途，只怕豺狼纷绕路途间，又怕雁鸿不到你家乡畔。(合前)(末唱)
【前腔】满纸云烟，说尽离愁千万千。想那层楼十二，有个人人，倚着危阑。他望归期，数飞雁，阻关山，见书如见经年面。(合前)
(生白)凭伊城寄佳音。(末)说尽离人一片心。
(合)须知相别经多载，方信家书抵万金。(并下)
第二十六出
(旦上唱)【挂真儿】四顾青山静悄悄，思量起暗里魂消。黄土伤心，丹枫染泪，谩把孤坟自造。
(白)【菩萨蛮】白杨萧瑟悲风起，天寒日淡空山里。虎啸与猿啼，愁人添惨凄。穷泉深杳杳，长夜何由晓。洒泪泣双亲，双亲闻不闻？奴家自丧了公婆，谁相扶助？到如今免不得造一所坟，把公婆葬了。又无钱雇人，又无人得央靠，只得独自搬泥运土。(罗裙包土介)(唱)
【五更传】把土泥独抱，罗裙裹来难打熬。空山静寂无人吊，但我情真实切，到此不惮劳。苦！何曾见葬亲儿不到？又道是三匝围丧，那些个卜其宅兆？思量起，是老亲合颠倒。公公，你图他折桂看花早，不道自把一身，送在白杨衰草。谩自苦，(介)这苦凭谁告？(介)
【前腔】我只凭十爪，如何能勾坟上高？(介)只见鲜血淋漓湿衣袄，苦！我形衰力倦，死也只这遭。休休！骨头葬处任他流血好，此唤作骨血之亲，也教人称道。教人道：赵五娘亲行孝。苦！心穷力尽形枯槁，只有这鲜血，到如今也出了。这坟成后，只怕我的身难保。
(白)呀！使得我力都乏了，免不得就此歇自，睡一觉则个。(唱)
【卜算先】坟土未曾高，筋力还先倦。(睡介)
(外扮山神上唱)
【粉蝶儿】赵女堪悲，天教小神相济。
(白)善哉！善哉！小神乃当山土地。昨奉玉帝敕旨：为赵五娘行孝，特令差拨阴兵，与他并力筑造坟台，免不得叫出南山白猿使者、黑虎将军，交他向前则个。猿虎二将何在？疾速过来！(丑扮猿净扮虎上介)(外)唯，吾奉上帝敕旨：为赵五娘行孝，交与他添力，筑造坟台。汝等可变化人形，与他摄化土石，便成坟冢。(净丑)领神音。(外)唯，不得惊动孝妇！
(净丑做坟介)告大圣：坟台已成了。(外)赵五娘，略抬起头来，听我嘱付！(外唱)
【好姐姐】五娘听分付与：吾特奉玉皇敕旨，怜伊孝心故遣我来助你。(净丑合唱)坟成矣。葬了二亲寻夫婿，改换衣装往帝畿。
(外白)赵五娘，你理会得？正是：大抵乾坤都一照，(合)免教人在暗中行。(外净丑并下)(旦醒来介)
(唱)
【卜算后】梦里分明有鬼神，想是天怜念。
(白)怪哉！我睡间恍惚之中，似梦非梦，闻人有祝付之语：道坟成了，教去京畿寻取丈夫。但我全凭独自一身，几时能勾得坟成？(介)呀！怎地这坟台都成了？谢天地，分明是神通变化。(唱)
【五更传】怨苦知多少？两三人只道同做饿莩。公公，婆婆，我待不葬了你，又不了；待葬了你，穷泉一闭无日晓，叹从今永别，再无由相倚靠。我死和你做一处埋呵，也得相伏事。只愁我死在他途道，我的骨头，何由来到？从今去，这坟呵，只愿得中干燥，福孙荫子也都难料；便荫得个三公，也济不得亲老。泪暗滴，把苍天祷。(末同丑带锄器上唱)
【铧锹儿】悲风四起吹松柏，山云惨淡日无色。猿啼与虎啸。怎不惨戚！趱步行来到峭壁，都与孝妇添助力。
(末白)自家是蔡员外的邻家，张大公的便是。只为他两个老的死了，亏杀他那媳妇赵五娘子，把罗裙包土，筑造坟台。但人家里造一所坟，不着千百工造不成。他独自一个女流，如何成得此事？免不得带将小二，与他添助力气则个。呀！好怪么，如何坟都成了。只见松柏森森绕四围，孤坟新土掩泉扉。娘子。你空山独自气人问，为筑坟台有阿谁？(旦)梦里有神真怪异，阴兵运土与搬泥。筑成坟了亲分付，教寻取儿夫往帝畿。(丑)公公，自古流传多有此，毕竟感格上天知。长城哭倒称姜女，娘子，他日芳名一处题。
(合)正是：善恶到头终有报，只争来速与来迟。(旦唱)
【好姐姐】念奴流血满指，奈独自要坟成无计，深感老天暗中相护持。(合)坟成矣。葬了二亲寻夫婿，改换衣装往帝畿。(末唱)
【前腔】我每方将小二，待欲与你添助力气，谁知有神暗中救济。(合前)(丑唱)
【前腔】你每真个见鬼，这松柏孤坟在何处？恰才小鬼是我妆做的。(合前)
(未白)娘子，你孝心感格动阴兵，(旦)不是阴兵坟怎成？(丑)万事劝人休碌碌，(合)举头三尺有神明。
(并下)
第二十七出
(贴亡唱)【念奴娇】楚天过雨，正波澄木落，秋容光净。谁驾玉轮来海底，碾破琉璃千顷。环珮风清，笙歌露冷，人在清虚境。(净丑合唱)真珠帘卷，小楼无限佳兴。
(白)【临江仙】玉作人间秋万顷，银葩点破琉璃。(贴)瑶台风露冷仙衣，天香飘下处，此景有谁知？
(净丑)未审明年明夜月。此时此景何如？(贴)珠帘高卷醉琼卮，(合)正是莫辞终夕看，动是隔年期。(贴)老姥姥，惜春，今夜中秋，月色澄霁，你与我请相公出来，玩赏则个。(丑)请请，夫人请相公玩月。(生房内应)我睡了，不来。(净)你可知道不请得相公出来，你甚么脸儿了，相公见了好？我去请。(介)(生上唱)
【生查子】逢人曾寄书，书去神亦去。今夜好清光，可惜人千里。
(贴白)相公，今夜中秋，月色可爱。我请你玩赏一番，你没事，推阻做什么？(生)月有甚好处？(贴)怎地不好！你看：【酹江月】玉楼绛气，卷霞绡云浪寒光澄澈。丹桂飘香清思爽，人在瑶台银阙。(生)影透空帏，光窥罗帐，露冷蛩声切。关山今夜，照人几处离别。(净)须信离合悲欢，还如玉兔，有阴晴圆缺。便做人生长宴会，几见冰轮皎洁？(丑)此夜明多，隔生期远，莫放金樽歇。(合)但愿人长久，年年同赏明月。(贴唱)
【本序】长空万里，见蝉娟可爱，全无一点纤凝。十二栏杆，光满处，凉浸珠箔银屏。偏称，身在瑶台，笑斟玉斝，人生几见此佳景？(合)惟愿取，年年此夜，人月双清。(生唱)
【前腔换头】孤影，南枝乍冷，见乌鹊缥缈惊飞，栖止不定。万点苍山，何处是，修竹吾庐三径？追省，丹桂留扳，嫦娥相爱，故人千里谩同情。(合前)(贴唱)
【前腔换头】光莹，我欲吹断天箫，骖鸾归去，不知风露冷瑶京？环珮湿，似月下归来飞琼。那更，香鬓云鬟，清辉玉臂。广寒仙子也堪并。(合前)(生唱)
【前腔换头】愁听，吹笛关山，敲砧门巷，月中都是断肠声。人去远，几见明月亏盈。惟应，边塞征人，深闺思妇，怪他偏向别离明。(合前)(净丑合唱)
【古轮台】峭寒生，鸳瓮瓦冷玉壶冰，阑干露湿人犹凭，贪看玉镜。况万里清冥，皓彩十分端正。三五良宵，此时独胜。(丑)把清光都付与酒杯倾，从教酩酊，拚夜深沉醉还醒。酒阑绮席，漏催银箭，香消金鼎。斗转与参横，银河耿，辘轳声已断金井。
(净唱)
【前腔换头】闲评，月有圆缺与阴晴，人世有离合悲欢，从来不定。深院闲庭，处处清光相映。也有得意人人，两情畅咏；也有独守长门伴孤冷，君恩不幸。(丑)有广寒仙子娉婷，孤眠长夜，如何捱得，更阑寂静？此事果无凭，但愿人长永，小楼看月共同登。(合)
【余文】声哀诉促织鸣，(贴)俺这里欢娱未听。
(生)却笑他几处寒衣织未成。
(贴白)今宵明月最团圆。(生)几处凄凉几处喧。
(合)但愿人生得长久，年年千里共婵娟。(并下)
第二十八出
(旦上唱)【胡捣练】辞别去，到荒丘，只愁出路煞生受。画取真容聊藉手，逢人将此免哀求。
(白)鬼神之道，虽则难明；感应之理，不可不信。奴家昨日，独自在山筑坟，正睡间，忽梦中有神人自称当山土地，带领阴兵，与奴家助力；却又祝付，教奴家改换衣装，去长安寻取丈夫。待觉来果见坟台并已完备，分明是神道护持。正是：能可信其有，不可信其无。今则二亲既已葬了，只得改换衣装，将着琵琶做行头，沿街上弹几只劝行孝的曲儿，教化将去。只是一件，我几年间和公婆厮守，一旦撇了去，如何下得？奴家从来薄晓得些丹青，何似想象画取公婆两个真容，背着一路去，也似相亲傍的一般。但过小祥忌辰，展开与他烧些香纸，奠些凉浆水饭，也是奴家心素。(介)免不得就此描模真容则个。(唱)
【三仙桥】一从他每死后，要相逢不能勾。除非梦里，暂时略聚首。若要描，描不就，暗想象，教我未写先泪流。写，写不得他苦心头；描，描不出他饥证候；画，画不出他望孩儿的睁睁两眸。只画得他发飕飕，和那衣衫敝垢。休休，若画做好容颜，须不是赵五娘的姑舅。
【前腔】我待画你个庞儿带厚，你可又饥荒消瘦。我待画你个庞儿展舒，你自来长恁皱。若写出来，真是丑，那更我心忧，也做不出他欢容笑口。不是我不画着好的，我从嫁来他家，只见两月稍优游，他其余都是愁。那两月稍优游。可又忘了。这三四年间，我只记得他形衰貌朽。这画呵，便做他孩儿收，也认不得是当初父母。休休，纵认不得是蔡伯喈当初爹娘，须认得是赵五娘近日来的姑舅。
(白)真容已描就了，只就这里烧香纸，奠些水饭，拜辞了二亲出去。(唱)
【前腔】公公，婆婆，非是我寻夫远游，只怕你公婆绝后。奴见夫便回，此行安敢久。苦！路途中，奴怎走？望公婆，相保佑我出外州；(介)苦！他骨肉自没人倚恃，他如何来相保佑？这坟呵，只怕奴家去后，冷清清有谁来拜扫？纵使遇春秋，一陌银钱怎有？休休，生是受冻馁的公婆，死做个绝祭祀的孤魂么姑舅。
(白)既辞了二亲，拜了真容，便索去辞张大公。如何的张大公恰好也来到？(末上白)衰柳寒蝉不可闻，西风败叶正纷纷。长安古道休回首，西出阳关无故人。
(旦)奴家正要到宅上来。(末)如今便去那？(旦)奴家便行。(末)你画的是什么？(旦)奴家自画着公婆真容，一路上将去借手教化，早晚与他烧香化纸。(末看介)
【鹧鸪天】娘子，死别多应梦里逢，谩劳孝妇写遗踪。可怜不得图家庆，辜负丹青泣画工。衣破损，鬓蓬松，千愁万恨在眉峰。蔡郎不识年来面，赵女空描别后容。我听得你远行，有几贯钱与你添做盘缠。
(旦)多多的定害公公了，又教公公生受做什么？只一件，奴家又有不识进退之恳：奴家去后，坟所早晚，公公可怜见，看这两个老亲在日的面，与我看管则个。
(末)这个不妨。你去自去，我更有几句言语祝付你：小娘子，你少长闺房，岂识途路？你当原蔡郎未别去时节，你青春娇媚，你如今遭这饥年荒岁，貌短身卑。正是：桃李一岁岁相似，人面一年年不同。蔡郎当初临别之时，可不道来：若有寸进，即便回来。如今年荒亲死，一竟不归，你知他心腹事如何？正是：画虎画皮难画骨，知人知面不知心。蔡郎原是读书人，一举成名天下闻。久留不知因个甚？年荒亲死不回门。小娘子，你去京城须子细，逢人下礼问虚真。见郎谩说千般苦，只把琶琶语句诉原因。未可便说是他妻子，未可便说死双亲。若得蔡郎思故旧，可怜张老一亲邻。我已如今七十岁，比你公婆少一旬。你去时犹有张老送，你回来未知张老死和存。我送你去呵，正是和泪眼观和泪眼，断肠人送断肠人。(旦唱)
【忆多娇】他魂渺漠，我身没倚着。程途万里，教我怀夜壑。此去孤坟，望公公看着。(合)举目消索，满眼盈盈泪落。(末唱)
【前腔】承委托，当领略。孤坟我自看守，决不爽约。只愿你途中身安乐。(合前)(旦唱)
【斗黑麻】奴深谢公公，便辱许诺。从来的深恩，怎敢忘却！只怕途路远，体怯弱；病染孤身，力衰倦脚。(合)孤坟寂寞，路途滋味恶。两处堪悲，万愁怎摸？(末唱)
【前腔】伊夫婿多应是，贵官显爵。伊家去，须当市个好恶。只怕你这般乔打扮，他怎知觉？一贵一贫，怕他将错就错。(合前)
(旦白)为寻夫婿别孤坟。(末)只怕你儿夫不认真。
(合)流泪眼观流泪眼，断肠人送肠人。(并下)
第二十九出
(生上唱)【菊花新】封书自远到亲闱，又见关河朔雁飞。梧叶满庭除，还如我闷怀堆积。
(白)【生查子】封书寄远人，寄与万里亲。书去神亦去，兀然空一身。自家昨得家书，报道家中平安，极切自喜。当时亦付一书回去。不知如何？常怀想念，番成忧闷。正是：虽无千丈线，万里系人心。好闷！(介)(坐)(贴上喜)
【意难忘】绿鬓仙郎，懒拈花弄柳，劝酒持觞。长颦知有恨，何事苦思量？(生唱)些介事，恼人肠。
(贴)试说与何妨？(生)又只怕伊寻消问息，添我恓惶。
(贴白)古人云：颦有为颦，笑有为笑。古之君子，当食不嗟，临乐不叹。无事而戚，谓之不祥。相公，你自来此，不明不暗，如醉如痴，镇长忧虑，为着甚么？你还少吃的那还少穿的？我待道你少吃的呵，
(唱)
【红衲袄】你吃的是煮猩唇和那烧豹胎。我待道你少穿的呵，你穿的是紫罗襕系的是白玉带。你出去呵，我只见五花头踏在你马前摆，三檐伞儿在你头上盖。相公，你休怪我说：你本是草庐中穷秀才，如今做着汉家梁栋材。你有甚么不是只管锁了眉头也，唧唧哝哝不放怀？
(生)你道我有穿的呵，(唱)
【前腔】我穿着紫罗襕到拘束我不自在，我穿的是皂朝靴怎敢胡去揣？你道我有吃的呵，我口里吃几口荒张张要办事的忙茶饭，手里拿着个战钦钦怕犯法的愁酒杯。到不如严子陵登钓台，怎做得杨子云阁上灾？只管待漏随朝可不误了秋月春花也？枉干碌碌头又白。(贴唱)
【前腔】相公，莫不是丈人行性气乖？(生)不是。(贴)莫不是妾根前缺管待？(生)不是。(贴)莫不是画堂中少了三千客？(生)不是。(贴)莫不是绣屏前少了十二钗？(生)那里是？不是。(介)(贴)又不是。这意儿教人怎猜？这意儿教人怎解？(介)我今番猜着了，敢只是楚馆秦楼有一个得意情人也，闷恹恹不放怀？(生)不是。(唱)
【前腔】有个人人在天一涯，我不能勾见他，只落得脸销红眉锁黛。(贴)我道什么来？却又是。
(生)不是。我本是伤秋的宋玉无聊赖，有甚心情去讣着闲楚台？(贴)有甚事，说与我么？(生)三分话儿也只恁回，一片心儿也只恁地揣。(贴)有甚事，问着也不说，如何？(生)罢罢。夫人，你休缠得我无言，若还提起那筹儿也，镇扑簌簌珠泪满腮。
(贴白)由你，由你。待我不劝解，你又只管闷；待我问你，你又不应。我也没奈何。相公，夫妻何事苦相防？莫把闲愁积寸肠。正是：各家自扫门前雪，休管他家屋上霜。(贴下)(生吊场白)难得我语和他语，未必他心似我心。自家娶妻两月，别亲数年，朝夕相思，番成怨叹。我这新娶媳妇虽则贤慧，累次问及，自家要对他说，也肯教我归去。只是我的岳丈，知我有媳妇在家，必怕我去不来，如何肯放我去？不如姑且隐忍，改日求一乡郡除授，那时却回去见双亲，多少是好。夫人，非是隄防你太深，只愁伊父苦相禁。正是：夫妻且说三分话……。(贴上介)我理会得了，未可全抛一片心。好好！你瞒我也由你，只是你爹娘和媳妇须怨你。(贴唱)
【江头金桂】怪得你终朝攧窨，我只道你缘何愁闷深？教咱猜着哑谜，为你沉吟，那筹儿没处寻。我和你共枕同衾，你瞒我则甚？你自撇下爹娘媳妇，屡换光阴，他那里须怨着你没信音。笑伊家短行，无情忒甚，到如今，骨自道且说三分话，不肯全抛一片心。(生唱)
【前腔】非是我声吞气饮，只为你爹行势逼临。怕他知我要归去，将你厮禁，要说又将口噤。我实瞒你不得，我待解朝簪，再图乡任。他不隄防着我，须遣我到家林，双双两个归昼锦。苦！双亲老景，存亡不审。我前日附那书回家去，只怕雁杳沉鱼。(贴)真个也没一封书回来？(生)又不是烽火连三月，真个家书抵万金。
(贴白)原来如此。我去对爹爹说道，我和你同去便了。(生)你休说，你爹爹如何肯放你去？莫说破了。
(贴)不妨。我爹爹身为太师，风化所关，观瞻所系，终不然直恁地无仁义？(生)休说，不济事枉了。(贴)不妨，我自有道理，不到他不从。正是：雪隐鹭鸶飞始见，柳藏鹦鹉语方知。(生)假饶染就绀红色，也被旁人说是非。(并下)
第三十出
(外上唱)【西地锦】好怪吾家门婿，镇日不展愁眉。教人心下常萦系，也只为着门楣。
(白)入门休问荣枯事，观着容颜便得知。自家招蔡伯喈为婿，可为得人。只一件，自从到此，眉头不展，面带忧容，为着甚么，必有其故。等俺女孩儿出来，问他则个。(贴上唱)
【前腔】只道儿夫何意，如今事理方知。万里家山要同归去，不审爹意何如？
(外白)孩儿，吾老入衣冠，自叹吾之皓首；汝声乖琴瑟，每为汝而懊怀。夫婿何故忧愁？孩儿必知端的。(贴)告爹爹：他娶妻六十日，即赴科场；别亲三五年，竟无消息。温清之礼既缺；伉俪之情何堪！今欲归故里，辞至尊家尊而同行；待共事高堂，执子道妇道以尽礼。(外)唯，吾乃紫阁名公，汝乃香闺艳质。何必顾彼糟糠妇？岂肯事此田舍翁？彼久别双亲，何不寄一封之音信？汝从来娇眷，安能涉万里之程途？休惑夫言，当从父命。(贴)爹爹，曾观典籍，未闻妇道而不拜姑嫜；试论纲常，岂有子职而不事父母？若重思唱随之义，当同尽定省之仪。彼荆钗布裙，既以独奉亲帏之甘旨；顾金屏绣褥，岂可久恋监宅之欢娱？爹爹高居相位，坐理朝纲。岂可断他人父子之恩，绝他人夫妇之义？使伯喈有贪妻之爱，不顾父母之愆；使孩儿坐违夫之命，不事姑嫜之罪。望爹爹容恕，特赐矜怜。(外)胡说！他既有媳妇在家里了，你去做甚么？(贴唱)
【狮子序】他媳妇须有之，念奴须是，他孩儿的妻。那曾有媳妇不事亲帏？(外)你去有甚么勾当？
(贴)若论做媳妇的道理，须当奉饮食，问寒暄，相扶持，蘋蘩中馈。(外)便做有许多勾当，既有媳妇在家里了，他孩儿不去也不妨。(贴)爹爹，正是养儿代老，积谷防饥。
(外)既道是养儿代老，何似当原休教来赴举不好？(贴唱)
【太平歌】他求科举，指望锦衣归，不想道你留他为女婿。(外)有缘千里能相会，须强他不得，
(贴)他埋冤洞房花烛夜，那些个千里能相会？只要保全金榜挂名时，事急且相随。(外)不听我说由他。蔡伯喈自闷，交我如何？(贴，唱)
【赏宫花】他终朝惨凄，我如何忍见之？(外)他自伤悲，你须不曾。(贴)若论为夫妇，须是共欢娱。
(外)不妨，他若在这里，教他做个大官人，也由得我。
(贴)爹爹，他数载不通鱼雁信，枉了十年身在凤凰池。
(外)你听着丈夫的言语，却不听我说，这妮子好痴迷。(贴唱)
【降黄龙】须知，非是奴痴迷，已嫁从夫。怎违公议？(外)你去不妨，只是我没亲的人，如何放你去得？(贴)爹犹念女，怎教他爹娘不念孩儿？(外)不是我不放你去，既道有媳妇在家里，你去时节，只恐怕担阁了你。(贴)休提，纵把奴担阁，比担阁他的爹娘何如？(外)恁地，教伯喈自去便了。(贴)爹爹。那些个，夫唱妇随，嫁鸡逐鸡飞？(外)孩儿，他是贫贱之家，你如何伏事他家？(贴唱)
【大圣乐】婚姻事难论高低，论高低何如休嫁与。假如亲贱孩儿贵，终不然便抛弃？(外)他的孩儿撇不得，你怕甚么？(贴)奴是他亲生儿子亲媳妇，难道他是何人我是谁？(外)你怎地只管把言语来冲撞我？
(贴)爹居相位，怎说着伤风败俗，非理的言语？
(外怒白)这妮子无礼！到将言语来挺撞我。我的言语不中听。孩儿，夫言中听我言违，料想孩儿见识迷。本是将心托明月，谁知明月照沟渠？(外先下)
(贴白)酒逢知己千钟少，话不投机半句多。我爹好不顾仁义，到说道奴家把言语冲撞他。当原蔡伯喈教我休说的是，如今何颜见他？免不得在此坐一回，寻思个道理，去回他话咱。(贴介)(生上唱)
【称人心】撇呆打堕，早被那人瞧破，要同归知爹肯么？料他每，不见许。(介)夫人，你缘何独坐？想你爹爹不肯么？伊家道俐齿伶牙，争奈你爹行不可。
(贴唱)
【前腔换头】我爹爹，全不怕，人笑呵，这其间只是见差。祸根芽，从此起，灾来怎躲？他只道我从着夫言，骂我不听亲话。(生唱)
【红衫儿】你不信我教伊休说破，到此如何？算你爹心性，我岂不料过。我为甚胡掩胡遮？只为着这些。你直待要打破了砂锅，是你招灾揽祸。(贴唱)
【前腔换头】不想道相挜把，这做作难禁架。我见你每每咨嗟要调和，谁知道好事多磨？起风波。把你陷在地网天罗，如何不怨我？(介)懊恨只为我一个，却担阁你两下。(生唱)
【醉太平】蹉跎，光阴易谢。纵归来已晚，归计无暇。名牵利锁，奔走在海角天涯。知么？多应我老死在京华，孝情事一笔都勾罢。这般摧锉，伤情万感，泪珠偷随。(贴唱)
【前腔】非诈，奴甘死也。纵奴不死时，君去须不可。奴身值甚么？只因奴误你一家。差讹，假饶做夫妇也难和，我心怨你心萦挂。奴此身拚舍，成伊孝名，救伊爹妈。
(贴白)相公，妾当初勉奉父命，遣事君子。不想君家有垂白之父母，年少之妻房。致使君家衷肠不满，名行有亏。如今思之：误君之父母者，妾也；误君之妻房者，妾也；使君为不孝薄幸人者，亦妾也。妾之罪大矣！纵偷生于今世，亦公议所不容。昔聂政姊倚死尸以成弟之名，王陵母死伏剑下以全子之节，妾岂爱一身，误君百行。妾当死于地下，以谢君家，小则可以解君之萦挂，大则可以救君之父母，近则可以成孝子之全名，远则可以遗后世之公议，妾死何憾焉？
(生)夫人，你知其一，不知其二。身体发肤，受之父母，不敢毁伤；岂可陷亲于不义？那时节人知，只道你从夫言而弃亲命。此事不可。(贴)也说得是。(生)且慢着，怕你爹爹也有回心转意时节。且更宁耐，看如何？(贴)他虽不从我，也只索说与他人，难道我不是？正是：大家截了梧桐树，(合)自有旁人说短长。
(并下)
第三十一出
(旦行路上唱)【月云高】路途劳倦，行行甚时近？未到得洛阳县，那盘缠使尽。回首孤坟，空教我望孤影。他那里谁秋采？俺这里将谁投奔？正是西出阳关无故人，须信道家贫不是贫。
(白)【苏幕遮】怯山登，愁水渡。暗忆双亲，泪把罗裙渍。回首孤坟何处是？两下萧条，一样愁难诉。玉消容，莲困步。愁寄琵琶，弹罢添凄楚。惟有真容时一顾，憔悴相看，无语恓惶苦。奴家为寻丈夫，在路途上多少狼狈。况独自一身，拿着一个琵琶，背着两个真容，登高履险，宿水餐风，其实难捱。只是一件，去到洛阳，寻见丈夫，相逢如故，也不枉了这遭辛苦；倘或他高车驷马，前呵后拥，见奴家如此蓝缕不认，可不担阁了奴家？(旦唱)
【前腔】暗叫思忖，此去好无准。只怕他身荣贵，把咱不队。若是他不瞧，可不空教我受艰辛？没，他未必忘恩。我这坦自闲评论，他须记一夜夫妻百夜恩，怎做得区区陌路上人？
【前腔】只是一件，他在府堂深隐，奴身怎生进？他在驷马高车下，我又难将他认。我有个道理，来到他根前，只提起他二亲真。又怕消瘦庞儿。他尤难十分信。他不到得非亲却是亲，我自须防人不仁。
(白)哽咽无言对两真，千山万水好艰辛。见说洛阳花似锦，只恐来时不遇春。(旦下)
第三十二出
(外上唱)【番下算】儿女话难听，使我心疑惑。暗中思忖觉前非，有个团圆策。
(白)良药苦口利于病，忠言逆耳利于行。昨日女孩儿要和伯喈归去。同事双亲，自家不放他去。那孩儿少不得几句言语劝解自家，自家登时不胜焦燥。如今寻思起来，他句句有理，节节堪听。自家待要放他去，只是幼长闺门，难涉途路；况兼自家年老无人；如何放他去？如今有个道理，使一个人，多与他些盘缠，教他去陈留，将蔡伯喈爹娘媳妇都取将来便了，多少是好？且待叫出女婿孩儿出来，问他则个。孩儿和女婿过来。(生贴上唱)
【前腔】泪眼滴如珠，愁事萦如织。早知今日悔当初，何似休明白。
(外白)孩儿你来。夜间我子细寻思你的言语，都说得有道理。我如今商量来，教你去也难的一般。我如今自使两个人去，把伯喈爹娘媳妇都取将过来，你两人心下如何？(贴)这个，随爹爹主张。(生)既然如此，多谢岳丈！(外)院子李旺那里有？(丑上)频听指挥黄阁下，忽闻呼唤画堂前。喏喏。(外)来。我如今使你出去陈留走一遭。(丑)娘咳！陈留且是远，我不去。(外)休胡说！(丑)去做甚么？若是有钱觅时，李旺便去。(外)如今蔡伯喈老员外、老安人、小娘子三人，在陈留郡里，我如今交你去请将这里来。(丑)李旺弗去。(生贴)你去请将来时节，我这里自多多赏你。
(丑)娘子如今说道多多赏我，取得来时，娘子又要争大小，，厮打时节，不赏李旺了。(外)李旺，即目便要你去，不得推拒。我如今更差几个后生，伴你一同去。(丑)如此，却又得。(外)这一封柬子，外有金银钱米与你作盘缠，休要落后了。(生贴)李旺，你去须多方询问；若是取得来时节，在路途千万小心承直。
(丑)不妨，我出路惯便。(外唱)
【四边静】你去陈留子细询端的，专心去寻觅。请过两三人，途中须好承直。(合)休忧怨忆，寄书咫尺。眼望旌捷旗，耳听好消息。(生唱)
【前腔】饥荒散乱无踪迹，存亡想不测。何意路途间，难禁这劳役。(合前)(贴唱)
【福马郎】李旺，你休说新婚在牛氏宅。(外)孩儿，说便又待怎地？(贴)他须怨我相耽误；归未得，旁人闻，把奴责。(合)若是到京国，相逢处作个好筵席。(丑唱)，
【前腔】多与盘缠添气力，万水千山路，曾惯历。(拜介)辞却恩官去，免忧忆。(合前)(外白)限伊半载望回音。(生贴)路上看承须小心。(丑)但愿应时还得见，(合)果然胜似岳阳金。(并下)
第三十三出
(末扮五戒上白)年老心闲无外事，麻衣草座亦容身。相逢尽道休官去，林下何曾见一人？自家乃是弥陀寺中一个五戒。今日这寺中建一净土会，不拣什么人，或是荐悼双亲，保安身己的，都来这里聚会。真是个好寺院，好道场。怎见得？但见兰若庄严，莲台整肃。大殿嵯峨耀金壁，回廊缭绕画丹青。千层塔高耸侵云，半空中时闻清铎；七宝楼晶光耀日，六时里频响洪钟。松下山门，红尘不到；竹边僧舍，白日难消。阿罗汉圣相威仪，比雪山三十六万亿佛，比丘僧戒行清洁，似祗园千二百五十人。且看幡影石坛高，惟有棋声花院静。休说清净法界，且说严肃道场。只见珠幢宝盖影飘飘，玉磬金钟声断续。龙瓶插九品红莲，开净土春秋不老；凤蜡吐千枝绛蕊，照佛天昼夜常明。齐整整的贝叶同翻，扑簌簌的天花乱坠。旃檀林里，爇着清净香、道德香；香积厨中，献这禅悦食、法喜食。人人在十洲三岛，个个净五蕴六根。击夫法鼓，吹夫法螺，仙乐一时奏动；开甘露门，入甘露城，幽魂尽获超升。寄言苦每林中客，好向灵山会上人。今日寺中建夫会，怕有官员贵客，来此游玩，不免将着疏头，就此抄题几贯钱，添助支费。道犹未了。远远望见两个舍人来到。(净丑上唱)
【缕缕金】胡厮口坙，两乔才。家中无宿火，有甚强迫陪？自来妆风子，如今难悔。向丛林深处且徘徊，都来看佛会。
(末白)官人，请坐吃茶。(净丑白)五戒，你这佛会支费多？(末)便是。休怪冒渎，今日天与之幸，得遇二位官人到此，免不得求告，抄化几文，添助支费则个。(净)将疏头来看。兄弟，钱谷傥来之物，何处不使？那里不用？(丑)是。咱每这般人，那一日不使几贯钞？(净)我舍五锭。(丑)我也舍五锭。(净丑)我两人都不曾带得见钱在此，你一霎时随我去取与你。
(末)谢得官人！(净)你不见远远有个婆娘来？生得好！
(丑)是。有个婆娘来，背着一个琵琶，到和姐姐厮象。
(末)又道是远睹分明。(旦上唱)
【前腔】途路上，实难捱。盘缠都尽了，好狼狈。试把瑟琶拨，逢人乞丐。荐公婆魂魄免沉埋，特来赴佛会。
(白)可喜己到得洛阳。今日见说弥陀寺中做佛会，只得就此抄化几文，追荐公公婆婆则个。(末)娘子，你休傍前来。
(净丑)你这什么东西？(旦)是奴家公婆真容。
(净丑)恁地，娘子，你从哪里来？(旦唱)
【销金帐】听奴诉与：奴是良人妇，为儿夫相耽误。一向赴选及第，未归乡故。饥荒丧了，丧了亲的舅姑，我造坟墓。今为寻夫来此。(净丑白)你儿夫在那里？(旦唱)寻夫未知，在何处所？
(净白)你抱着这个琵琶做什么？(旦)奴家将此弹一两段曲儿，抄题几文，就此寺中追荐公婆则个。
(净丑)你会弹甚么曲儿？你曾会弹也四儿么？(旦)不会。(净丑)你会弹八俏手么？(旦)不会。奴家只会弹些行孝曲儿。(末)二位官人，在此使钱，那里不用？那里不使？你就这里好生弹着，厚赏你。(旦白)凡人养子，怀抱最艰辛。欲语未能行未得，此际苦双亲。
(介)(唱)
【前腔】凡人养子，最是十月怀耽苦，更三年劳役抱负。休言他受湿推干，万千劳事。真个千般爱惜，千般爱护。儿有些不安，父母忧惶无措。直待他可了，可了欢忻似初。
(净丑白)弹得好！是好！(末)真个。(净丑)钱那里不使？那里不用？与你一领好袄子。(介)(旦)儿惭长，父母渐欢忻。教语教行并教礼，一意望成人。
(唱)
【前腔】儿行几步，父母欢相顾，渐能言能出路。指望饮食羹汤，自朝及暮。悬悬望他，知他几度？为择良师，又怕孩儿愚鲁。略得他长俊，可便欢忻赏赐。
(净丑白)弹得好！(末)是好。(净丑白)钱那里不用？那里不使？再与你一领好袄子。(介)(末)这两个是风子。(净丑)你再弹。(旦)勤教导，暮史及朝经。愿得荣亲并耀祖，一举便成名。(唱)
【前腔】朝经暮史，教子勤诗赋，为春闱催教赴。指望他耀祖荣亲，改换门户。悬悬望他，望他腰金衣紫。儿在程途，又怕餐凤宿露。求神问卜，把归期暗数。
(净丑)弹得好！弹得好！钱那里不用？那里不使？再把一领袄子与你。(末白)原来里面都是破衣裳。我且问你：官人，你袄子都脱了，身上寒，甚么意思？
(净丑)寒也自寒，不可坏了我局面。咱每这般人使钞惯，怕甚么寒？再唱。(末)且看他这番把什么与他？
(旦)儿在路，须是早回程。五逆儿男和孝子，报应甚分明。(唱)
【前腔】儿还念父母，及早归乡土，念慈乌亦能返哺。莫学我的儿夫，把亲耽误。常言养子，养子方知父慈。算五逆儿男，和孝顺爹娘之子，若无报应，果是乾坤有私。
(净丑白)你弹得自好，唱得自好，我每没甚么与你了。(末)我也道。(净丑作寒介)这般地走将家去，甚么模样。(丑)我只赖五戒取衣裳。(净丑扯末介)好好！五戒妆局骗我，把我衣裳都剥了。(末)你自把与他，我那曾妆局骗你？(净丑)我叫道好，你便也叫道好，只管撺掇，你不是骗我？(末)娘子。把还他去，要他做甚么？(旦介)还你。(净丑)钱虽是那里不使？那里不用？寒又忍不得。(丑)我恰才道你弹得好，唱得好；我如今寻思起来，你弹得也不好，唱得也不好。你不信，再弹再唱看。(旦)我也唱不得。(净)可知，不敢唱了。(丑)尊兄，小子不贪豪富。(末)枉了教人题疏。(旦)你衣裳敢是借来？(净丑介)可知，我脚下无个布裤。(并下)(旦在场白)一斟一酌，莫非前定。奴家准拟今日抄题得几文钱，追荐公婆，谁知撞着两个风子，自来蒿恼人一场。远远望见一簇人马，想必是个官员来，不免在此祗侯歇子。(末丑喝道生骑马上唱)
【缕缕金】时不利，命何乖！双亲在途路上，怕他灾。(末丑唱)此是弥陀寺，略停车盖。(合)办虔心恳祷拜莲台，特来赴佛会。
(末丑打旦介)婆娘躲着，相公采。(打介)(旦介白)在他矮檐下，争敢不低头？(旦先下)(生下马入寺见真容白)那得这轴画象？(丑)敢是适间道姑的？(生)叫他来还他去。(丑)姑姑，画象还你。(介)去远了，不见。(生)既不见，与他收下。(末收介)(净作长老上唱)
【前腔】能吃酒，会口童斋。吃得醺醺醉，便去搂新戒。讲经和回向，全然尴尬。你官人若是有文才，休来看佛会。
(生净相见介)(生白)父母来此，不知路上安否如何？特来就此保护，望长老回向则个。(净)原来如此。请相公上香通情音。(生上香唱)
【江儿水】如来证明，鉴兹邕启：我双亲在途路不知如何的？仰惟菩萨大慈悲。(合)龙天鉴知，龙天护持，护持他赞山渡水。(净唱)
【前腔】如来证明，览兹情音。蔡邕的父母掣相保庇。仰惟功德不思议。(合前)(末唱)。
【前腔】我东人尽日，常怀忧虑。只愁二亲在途路里，孝思情意真个感神祗。(合前)(丑唱)
【前腔】我闻知做会，特来随喜。馒头素食多多与，若还不与我自入斋厨。(合前)
(净白)与佛有缘蒙宠顾。(生)愿亲无事不艰难。
(末)因过竹院逢僧话，(丑)又得浮生半日闲。(并下)
(旦上唱)
【缕缕金】原来是，蔡伯喈。马前那喝道，状元来。料想双亲象，他每留在。敢天教。夫妇再和谐，都因这佛会？
(白)恰才这个官人，奴家询问起来，原来是蔡伯喈。好也！也会相见。公婆两个真容，想是他收了分晓。奴家如今竟投他家里去，看如何？大家因此相会，也不见得？呀！莫不是天交相逢是这遭。正是：不因渔父引，怎得见波涛？(旦下)
第三十四出
(贴上唱)【十二时】心事无靠托，这几日番成悲也。父意方回，夫愁稍可。未卜程途里的如何，教我怎生放下？
(白)不如意事常八九，可与语人无二三。自嫁蔡伯喈之后，此人常是忧闷，奴家妆尽圈套去问他；比及问将来，去对爹爹说，要和他同去，爹爹不肯；及至爹爹肯了，教人去取他爹娘媳妇来，又不知路上如何，为他担了多少烦恼。况兼家里几个后生的都使去了，虽则有几个使唤的，那里中使？怎生得一个精细的。早晚公婆到来，得他使唤也好。不免叫过院子出来，问他则个。(末上白)书当快意读易尽，客有可人期不来。世上几人能称意，光阴何况苦相催。喏！夫人有甚使令？(贴)你与我街坊上寻问，有精细的妇人，寻一个使唤咱。(末)这个容易。远远望见一个妇人来，不知是什么人？(旦上唱)
【绕池游】凤餐水卧，甚日能安妥？问天天怎生结果？(贴介唱)梳妆淡雅，看风措堪描堪画。是何人教来问咱。
(末问旦白)姑姑，夫人教你傍前来。(旦)夫人万福！(贴)姑姑，你做什么？(旦)贫道教化，望夫人高抬手则个。(末)夫人，这个妇人偏不好？必定是个教化的，何似收留它。(贴)姑姑，你有甚本事？(旦)贫道大则琴棋书画，小则针指工夫，下则饮食肴馔，无所不通，无所不晓。(末)夫人，且收留他便了。(贴)姑姑，你在路里教化，也生受一般，何似在我府堂里吃些安乐饭如何？(旦介)贫道虽蒙夫人收录，只怕贫道无可称夫人之意。(末)也说得是。(贴)姑姑，当原你从小出家，还是有丈夫出家？(旦)实不瞒夫人，奴家丈夫，久出都下，家内连丧了公婆，都是奴家断送，把家私都坏了，身无所倚，特来寻取丈夫。一路上把琵琶教化将来，又寻不见丈夫。(贴)险些错了。(末)且问他丈夫是什么人？(旦介)如何好？(贴)姑姑，你丈夫姓甚？名谁？(旦介)好教夫人得知：奴家丈夫姓蔡，名伯喈。(贴末)姑姑，那里住来？(旦)住在陈留县。夫人也敢认得？(贴)我那里认得？院子，他既有丈夫的人，难收留他，与他些钱米，教他去休。(末)姑姑，夫人与你些钱米，交你去。(旦)苦也！我不合说道有丈夫，如何好？(介)奴家丈夫，□路上寻问来，一个个道是牛丞相府廊下住，夫人如何不认得？夫人想是奚落贫道。(贴)我奚落你做什么？院子，是有这个人么？(末)没这个人。(旦)一个个道是牛丞相府廊下住，若不在这里，定是死了。苦！丈夫，你若死了，教我倚靠着谁为主。(哭介)(贴)可怜这妇人。休休，姑姑只在我家里，我一壁厢教人与你寻丈夫如何？
(末)夫人也说得是。(旦)谢得夫人！(贴)姑姑，你在我府中，休恁地打扮，我与你改换衣装。院子，你取过妆奁衣服出来。(末)领懿旨。(下)(末上)妆奁衣服在此。正是：宝剑卖与烈士，红粉赠与佳人。(末下)
(旦)奴家有公婆六年之孝，又替丈夫六年之服，如何便脱了孝服？(贴)不妨。我老相公须忌讳这般打扮。
(旦)苦！如何是得？(照镜介)(唱)
【二郎神】容消洒，照孤鸾叹菱花剖破。(贴)你既不梳妆，改换衣服么。(旦提衣介唱)苦！记翠钿罗襦当日嫁，谁知他去后，钗荆裙布无些？(贴)你既不梳妆，带钗么？(旦提钗起介唱)苦！他金雀钗头双凤軃，羞杀人形孤影寡。(贴)不带钗，带些花，别些吉凶。(旦)说甚么簪花，捻牡丹，教奴怨着嫦娥。
(贴唱)
【前腔换头】嗟呀，心忧貌苦，真情怎假？你为着公婆珠泪堕，姑姑，我公婆自有，不能勾承奉杯茶。姑姑，你比我没个公婆得承奉呵，不枉了教人做话靶。我且问伊咱：你公婆，为甚的双双命掩黄沙？
(旦唱)
【啭林萦】荒年万般遭坎坷，丈夫又在京华。糟糠暗吃担饥饿，公婆死卖头发去埋他。把孤坟自造，土泥尽是我罗裙包裹。也非夸，手指伤。血痕尚在衣罗。(贴唱)
【前腔】愁人见说愁转多，使我珠泪如麻。我丈夫亦久别双亲下，他要辞官被我爹蹉跎。(旦介)他家有谁？(贴)他妻虽有么，怕不似恁着承爹妈。(旦)如今在那里？夫人。(贴)在天涯，谩去取，知他路上如何？(旦唱)
【啄木鹂】听言语，教我凄怆多，(介)料想他也应非是埋妒。(介)夫人，他那里既有妻房，取将来怕不相和。(贴)但得他似你能挜把，我情愿侍他居他下。只愁着，程途上辛苦，教人望巴巴。(旦唱)
【前腔】错中错，讹上讹，只管来鬼门前空占卦。夫人，若要识蔡伯喈的妻房，(贴)他在那里？
(旦)奴家便是无差。(贴介唱)你果然是他非谎诈，原来你为我吃折锉，你为我受波查。教你怨我，教我怨爹爹。(贴唱)
【金衣公子】一样做浑家，我安然伊受祸，你名为孝妇我吃旁人骂。公死为我，婆死为我，情愿把你孝衣来穿着把浓妆罢。(合)事多磨，冤家到此，逃不得这波查。(旦唱)
【前腔】他当原也没奈何，被强将来赴选科，辞爹爹不肯听他话。(贴)辞官不可，辞婚不可。(合)三不从做成灾社祸天来大。(合前)
(贴白)姐姐，休怪我说。我教你换了衣裳又不肯，你这般蓝缕，又怕伯喈羞不肯认你。姐姐，伯喈平日好看文章书史，你何似去书馆中写几句言语打动他，交他看了，我与你说合则个。(旦)也说得是。(介)便做得不好，也索从他。谢得夫人！凡事全靠夫人。
(贴)姐姐，说那里话！无限心中不平事，一番清话又成空。(旦)正是：一叶浮萍归大海，人生何处不相逢？
(并下)
第三十五出
(末上白)少小须勤学，文章可立身。满朝朱紫贵，尽是读书人。自家乃是蔡相公府中一小堂候官。我那相公，虽居凤阁鸾台，常在萤窗雪案。退朝之暇，手不停披。如今晚下，相将回府，免不得洒扫书馆，等侯相公回来。怎见得好书馆？但见明窗消洒，净几端严。明窗消洒，碧纱内烟雾轻盈；净几端严，虎皮上尘埃不染。粉壁间挂三四轴古画，石床上安一两张清琴。湘帙缥囊，数起看何止四万卷；牙签犀轴，乘将来勾有三千车。芸叶分香走鱼蠹，芙蓉妆粉养龙宾。凤咮马肝和那鸜鹆眼，无非奇巧；兔毫麇尾和那象犀管，分外精神。积金花玉版之笺，列锦纹铜绿之格。正是休夸东壁图书府，真个赛过西垣翰墨林。且谩着，我昨日去佛会中拾得一轴画象，不知甚么故事，相公当时教留下，如今也挂在这里。我相公实学多才，怕解得这故事，也不见得？(末下)(旦上唱)
【天下乐】一片花飞故苑空，随凤飘泊到帘栊。玉人怪问惊春梦，只怕东风羞落红。
(白)摇下落红三四点，错教人恨五更风。奴家当初只道蔡伯喈贪名逐利，不肯回家，原来被人强留在此。昨日教化来到这里，甚感得牛氏夫人收录；又怕丈夫见奴家蓝缕，不肯厮认，教奴家题几句言语打动那蔡伯喈。奴家只得从他，来到这书院中。且谩着，写在那里得好？(介)呀！原来公婆真容也挂在此，何似就真容背面题几句便了。(写介)(唱)
【醉扶归】我钉缘结发曾相共，难道是无缘对面不相逢？我凤枕驾衾也和他同，到凭兔毫茧纸将他功。休休，毕竟一齐分付与东风，把往事也如春梦。
(介)(写诗)昆山有良壁，郁郁玙璠姿。嗟彼一点瑕，掩此连城瑜。人生非孔颜，名节鲜不亏。拙哉西河守，胡不如皋鱼？宋弘既以义，黄允何其愚！风木有余恨，连理无旁枝。寄语青云客，慎勿乖天彝。
(旦又唱)。
【前腔】彩笔墨润鸾封重，只为五箫声断凤楼空。这牛氏夫人，也怕我蓝缕上头，怕伯喈不相认，我须带孝来。还是教妾若为容？我不写诗打动蔡伯喈呵，只怕为你难移宠。(介)纵认不得这丹青怕他貌不同，他若认我翰墨教心先痛。
(白)未卜儿夫意，聊凭一首诗。正是得他心肯日，是我运通时。(旦下)
第三十六出
(生上唱)【鹊桥仙】披香随宴，上林游赏，醉后人扶马上。金莲花炬照回廊，正院宇梅梢月上。
(白)日晏下彤闱，平明登紫阁。何如在书案，快哉天下乐。自家早朝长乐，夜直严更。召问鬼神，或前宣室之席：光传太乙，时分天禄之藜。惟有戴星冲黑出汉宫，安能滴露研朱点周易？这几日且喜朝无烦政，官有余闲。庶可留志于诗书，从事于翰墨。正是：事业要当穷万卷，人生须是惜分阴。(看书介)这是甚么书？是《尚书》里是《尧典》。(读撇介)这尧典说道：""舜父顽母嚚象傲，克谐以孝。""没，他父母那般相待，舜犹自克谐以孝。我父母亏了我什么？到闪了他，不能勾厮见。看什么《尚书》？且看《春秋》到好。(介)""小人有母……未尝君之羹。请以遗之。""没，古人吃一口汤，骨自寻思着娘。我如今做官人，享富贵，如何可把父母撇了？呀！枉看这书，行不得，济甚事？你看文书里那一句不说着孝义？当原俺爹娘只要俺学些孝义，教我读文书来，谁知道到被文书误？呀！我怎地是那孝？(唱)
【解三酲】叹双亲把儿指望，教儿读古老文章。比我会读书的到把亲撇漾，少甚么不识字的到得终养。书，我只为你其中自有黄金屋，却教我撇却椿庭萱草堂。还思想，休休，毕竟是文章误我，我误爹娘。
【前腔】比似我做了亏心台馆客，到不如守义终身田舍郎。白头吟记得不曾忘，绿鬓妇何故在他方？书，我只为你其中有女颜如玉，却教我撇却糟糠妻下堂。还思想，休休，毕竟是文章误我，我误妻房。
(白)既不看文书，看这壁间山水古画，散闷歇子。
(介)这一轴画象，是我夜来在寺中烧香，院子拾得的，怎的也挂在这里？(介)这甚么故事？(唱)
【太师引】细端详，这是谁笔仗？觑着他教我心儿好感伤。(细看介)好似我双亲模佯。没，我看我媳妇会针指生活，便做我的爹娘呵，怎穿着破损衣裳？他前日书道，别后容颜无恙，怎这般凄凉形状？谅着我要寄一封书，不能勾到，谁往来直将到洛阳？天下少甚么厮象的，须知仲尼和阳虎一般庞。
【前腔】我理会得了：这是街坊，谁劣相，砌庄家形衰貌黄。比我爹娘呵，若没一个媳妇相傍，少不得也这般凄凉。(心动介)敢是神图佛象？更不是，却怎地我正看间，猛可的小鹿儿心头撞？这也不是神佛样子，敢是当原画的不是了。丹青匠山他主张，须知汉毛延寿误正嫱。
(白)且谩着，若是个神佛，背面必有标题。(见诗介)呀！这诗不是它在先有的，墨迹兀自不曾干，敢是却才题的。(猜介)什么人入我书房里来做甚么？
(生叫介)(贴上唱)
【夜游湖】惟恐他心思未到，教他题诗句暗中指挑。翰墨开心，丹青入眼，强如把语言相告。
(生怒白)好怪么！(贴)有甚怪？(生)谁人入我书房里来？(贴)没人。(生)我昨日去寺里烧香，拾得一轴画儿挂在这里，什么人去背后题着一首诗。(贴)敢是当原画的题？(生)那里是？墨迹不曾干，却写来的。
(贴背云)我理会得了。相公，且读一番与我听咱。
(生再读介)(贴)你解说与我，交我省得也好。(生)上面引着几个故事。(贴)故事怎地说？(生)这西河守的，便是战国时吴起，魏文侯交做西河郡守，母死不奔丧，这皋鱼乃是春秋时人，只为周游天下，他父母死了，后来回归，自刎而亡。(贴)更有甚么故事？(生)宋弘是光武官里时节，要把胡阳公主嫁与他，宋弘不肯，回官里道：贫贱之交不可忘，糟糠之妻不下堂。黄允的便是桓帝时人，司徒袁隗要把从女嫁与黄允，黄允休了自的媳妇，去取那袁氏。(贴介)相公，不奔丧和那自刎的，那一个孝道？(生)那不奔丧的乱道。(贴)那不弃前妻和那休了妻求娶的，那一个正道？(生)这休了妻求娶的乱道。(贴)你肯学那一个？(生介)我父母知他存亡如何？我须决不学那休妻求娶妻的。(贴)你虽不学那休妻求娶的，似你这般富贵，假如有糟糠之妻，蓝缕丑恶，可不辱邈了你，莫不也索休了。
(生)怎道丑恶蓝缕杀，也只是我妻房，义不可绝。
(生怒唱)
【铧锹儿】你说得好笑，可见心儿窄小。我决不学那黄允的，没来由漾却苦李，再寻甜桃。古人云：弃妻有七出之条，他不嫉不淫与不盗，终无去条。你道那弃妻的，众所诮；那不弃妻的，人所褒。纵然他丑貌，怎肯相休去了？(贴唱)
【前腔】虽然如此，伊家富贵，那更青春年少。看你紫袍着体，金带垂腰。做你的媳妇呵，应须有封号，金花紫诰。必俊倬，须媚娇。若还他丑貌，相公，怎不相休去了？(生唱)
【前腔】你言颠语倒，恼得我心儿焦燥。呵呵，莫不是你把咱奚落，特骨的妆乔？引得我泪痕交，扑簌簌这遭。夫人，题诗的是谁？(贴)你待怎地？(生)他把我嘲，难恕饶。说与我知道，怎肯干休住了？
(贴唱)
【前腔】我心中忖料，想不是个薄情分晓。管教分夫妇会合，定在今朝。相公，你认得题诗的人么？(生)我不认得。(贴)伊家枉然焦，骨自未瞧。这题诗的呵，是伊大嫂，身姓赵。正要说与你知道，怎肯干休住了？(旦上唱)
【赚】听得闹炒，敢是我儿夫看诗罗唣。(贴)姐姐出来。(旦)是谁忽叫姐姐？料想是夫人召，必有分剖。(贴介唱)是他题诗你还认得否？(生)夫人，他却那里来？(贴)他从陈留为你来寻讨。(生认介唱)是你怎地穿着破袄；衣衫尽是素缟？呀！莫是我的，双亲不保？(旦介唱)
【前腔换头】从别后，遭水旱，(生)是水旱来。
(旦)两三人只道同做饿殍。(生)张大公曾周济你么？
(旦)只有张公可怜，叹双亲别无倚靠。(生)如何？
(旦介唱)两口相继死，我剪头发卖钱来送伊妣考。
(生介)曾葬了不曾？(旦)把坟自造，土泥都是我罗裙裹包。(生)听得你言语，教我痛杀噎倒。
(生倒介)(旦贴救醒介)(生起拜真容哭介)(唱)
【山桃红】蔡邕不孝，把父母相抛。爹爹，妈妈，我与别时，也不恁地。早知你形衰耄，怎留汉朝？娘子，你为我受烦恼，你为我受劬劳。谢你送我爹，送我娘，你的恩难报也！又道养子能代老。(合)这苦知多少，此恨怎消？天降灾殃人怎逃？(旦唱)
【前腔】仪容想象，是我亲描。教化把琵琶拨，怎禁路遥？丈夫，说甚么受烦恼？说甚么受劬劳？不信看你爹，看你娘，比别时尚兀自形枯槁也。我的一身难打熬。(合前)(贴唱)
【前腔】说着圈套，被我爹相招。逼为东床婿，怎行孝道？姐姐。你为我受波查，你为我路途遥。丈夫，是我误你爹，误你娘，误你名为不孝也。做不得妻贤夫祸少。(合前)(生唱)
【前腔】捋却巾帽，解却衣袍。(旦)你急上辞官表，只这两朝。(贴)丈夫，我岂敢惮烦恼？岂敢惮劬劳？归去拜你爹，拜你娘，亲把坟茔扪也。与地下亡魂添荣耀。(合前)
【尾声】几年分别无音耗，奈千山万水迢遥。只为三不从生出这祸苗。
(生白)我明日和他同归去，拜守奴亲坟台，行须孝道，你意下如何？(旦)只怕他爹爹不肯。(贴)我爹爹见你这般行孝道，如何不肯？
(生)只为君亲三不从，致令骨肉两成空。(合)今宵剩把银缸照，犹恐相逢是梦中。(并下)
第三十七出
(末上唱)【虞美人】青山今古何时了，断送人多少！孤坟谁与扫苍苔？邻冢阴风吹送纸钱来。
(白)【玉楼春】冥冥长夜不知晓，寂寂空山几度秋。泉下长眠人醒未，悲风萧瑟起松楸。老汉曾蒙赵五娘之所托，教我与他看管这坟台。这几日有些贫冗，不及来看。呀！怎地？(末介唱)
【步步娇】只见黄叶飘飘把坟头复。(逐介)厮赶的皆狐兔。(望介)敢是谁斫了木头，怎地松楸渐渐疏？(滑倒介)苔把砖封，笋迸着泥路。休休，罢罢，只恐你难保百年坟，教凭谁看你三尺土。
(白)远远望见一个汉子来，不知甚么人？(丑上唱)
【前腔】渡水登山多劳苦，到得这荒村坞。远观见一老夫，试问他家，住在何处。趱步向前行，却是一所荒坟墓。
(末白)哥哥。你那里来？(丑)我是京都来。(末)谁家里？(丑)我是蔡相公家里人也。(末)蔡相公，是那里蔡相公？教哥哥来这里，有甚么勾当？(丑)我是蔡伯喈相公差我来这里，取老员外、老安人和小娘子，一同到洛阳去。(末介)(发怒唱)
【风入松】你不须提起蔡伯喈，说他每哏歹！
(丑)他有甚歹处？老子无礼来。(末)他中状元做官六七载，撇父母抛妻不采。(丑)他父母在那里？(末介唱)只兀的砖头土堆，是他双亲的在此中埋。
(丑)原来老员外、老安人死了。不知为甚的死了？
(末唱)
【前腔】一从他别后遇荒灾，更无人倚赖。
(丑)却是谁承直这两人？(末)亏他媳妇相看待，把衣服和钗梳都解。(丑)解也须会尽。(末)便是。这小娘子解得钱来，籴米做饭与公婆吃，他魆地耻把糟糠自挺，公婆的倒疑猜。
(丑)公婆只道他背地里吃了好物事。(末)便是。
(唱)
【犯衮】他公婆的亲看见，双双死，无钱送，剪头发卖买棺材。(丑)他那般无钱，如何筑一所坟台？(末)他左空山里，把裙包上，血流指，感得神明助与他筑坟台。(丑)这小娘子如今在那里？(末唱)
【风入松】他如今直往帝京来。(丑)他把甚么做盘缠？(末)他弹着琵琶做乞丐。(丑)苦！蔡相公特教我来取，老员外、老安人又都死了，小娘子却又去了，交我空走了这一遭。(末叫介)老员外、老安人，你孩儿做官，教人来取你。苦！叫他不应魂何在？空教我珠泪盈腮。(丑)我如今回去，教相公多做些功果，追荐他便了。(末笑介)他生不能事，死不能葬，葬不能祭，这三不孝逆天罪大，空打醮枉修斋。
(末白)你相公如今在那里？(丑)见今赘居在牛丞相府里。(末唱)
【犯朝】你如今便回，道张老的道与蔡伯喈。
(丑)道什么？(末)道你拜别人爹娘好美哉，亲爹娘死不直你一拜。
(丑)公公，休错埋冤了人。他要辞官，官里不从；辞婚，牛丞相不肯。如今好生要归，又不可得。(末)恁地那呵，(唱)
【风入松】原来他也只是无奈，恁地好似鬼使神差。便是他当原在家辞赴选，他父母也不从他，这是三不从把他厮禁害。恁的呵，三不孝亦非其罪。
(丑)公公，险些错枉冤了人。(末)这只是他爹娘福薄运乖，人生里都是命安排。
(末白)总领哥。老汉不是别人，张大公的便是。当原蔡伯喈临去之时，把爹娘分付与我来。你如今路上见一个道妆的妇人，拿着一个琵琶，背着一个真容的，便是蔡伯喈娘子，你把盘缠与他，一路上承直他去。你传示相公，道张大公道来：你的双亲死了两无依，便做今日回来也是迟。(丑)夜静水寒鱼不食，满舡空载月明归。(并下)
第三十八出
(外上唱)【风入松慢】女萝松柏望相依，况景入桑榆。他椿庭萱室齐倾弃，怎不想家山桃李？中雀误看屏里，乘龙难驻门楣。
(白)只因一着错，输了一炮落。自家当初不仔细，一时定要招蔡伯喈为婿。谁想道他爹娘都死了，如今他媳妇来此取他。见说我的女孩儿也要和他同去，不知是否？待俺唤院子过来问他则个。(末上白)纹犀欲下意沉吟，棋局频看仔细寻。犹恐中间差一着，教人错用满枰心。喏！复相公：有何钧音？(外)院子，说道蔡状元的小娘子来，我的小娘子要和他同去，还是如何？(末)男女也是如此说，这事怕老姥姥知道详细。
(外)老姥姥过来。(净上唱)
【光光乍】女婿要同归，岳丈意何如？忽叫奴家缘何的？想必与他作区处。
(外白)老姥姥来。我的小娘子要和蔡状元同去，还是如何？(净)果然如此要去。他家里爹娘都死了，都是一个媳妇支持，今日只是教小娘子去坟上拜祭，有何不可？(外)不中，我的女孩儿，如何与别人带孝？
(净唱)
【女冠子】媳妇事舅姑合体例，怎不教女孩儿同去？当初是相公相留住，今日里怨着谁？(外)我不教女孩儿同去，又待怎地？(净)事须近理，怎挟威势？休道朝中太师威如火，更有路上行人口似碑。(合)想起，此事费人区处。(末唱)
【前腔】我相公只虑多娇女，怕跋涉万山千水。相公，女生向外从来语，况既已做人妻。夫唱妇随，不须疑虑。相公，这是蓝田种玉结亲误，今日里到海，沉船补漏迟。(合前)(外唱)
【前腔】当初是我不仔细，谁知道事成差池？念深闺幼女多娇媚，怎跋涉万余里？我嫡亲有谁，怎生分离？休休，不教爱女扭烦恼，也被旁人道是非。
(合前)
(外白)老姥姥，由他去，我管甚么闲是非？(净)都来了。(生旦贴上唱)
【五供养】终朝垂泪，为双亲教我心疼。(贴)坟头须共守，只得离宸京。(生)商量个计策，犹恐你爹心不肯。(合)若是他不从，只说道君王有命。
(相见介)(外白)这便是蔡伯喈的媳妇？(旦)奴家便是。(外末净)贤哉！贤哉！(贴白)孩儿有一事拜复爹爹：古人云，娶妻所以养亲，是谓奉事舅姑者。孔夫子云，生事之以礼；死葬之以礼，祭之以礼。这姐姐之为蔡氏妇，生能竭力奉事公姑，死能购资送之礼，葬能尽封树之劳。孩儿之为蔡氏妇，生不能供甘音，死不能尽擗踊，葬不能事窀穸，何以为人？得罪于舅姑，有愧于姐姐多矣。今特请于爹爹之前，愿居于姐姐之下。(外)贤哉！我女。(未净)也说得是。(旦)怎道人有贵贱，不可概论？娘子是香闺绣阁之名姝，奴家是荆钗布裙之贱妾；况承君命而成婚，难让妾身而居右。(外)你来。你今日既无父母，又无公姑，你便是我孩儿一般；况你婚先归于蔡氏，年又长于我儿；不必多辞。(生)你两个只做姊妹相呼便了。(众)这个说得极是。(生)女婿今日拜辞岳丈，领二妻同归故里，共行孝道。待服满之后，都得再来。(外)孩儿，其实不舍得你去，今日你爹娘既如此了，我也难留你。
(贴)爹爹，孩儿暂别慈颜，实出无奈。爹爹善保尊体，不必挂牵。孩儿此去，想是三年之期。(外哭介)孩儿，你如今去拜舅姑的坟台。(贴)爹爹且放心。(外)休休，女孩儿终身是外向，兀的不痛杀我！(众)相公放心。
(生拜辞唱)
【催拍】念伯喈为双亲命倾，遭不孝逆天罪名，今辞了汉廷。感岳丈深恩，非敢忘情。欲待不归，又负他亡灵。(合)辞别去同到坟茔，心戚戚泪盈盈。
(旦唱)
【前腔】念奴家离乡背井，谢相公教孩儿共行。非独故里荣，我阴世公婆，死也目瞑。我自看待你孩儿，不须可咛。(合前)(外唱)
【前腔】辞别去你的吉凶未凭，再来时我的存亡未明。伯喈，吾今已老景。毕竟你没爹娘，我没亲生。若念骨肉一家，须早办回程。(合前)(贴唱)
【前腔】觑着爹颜衰鬓星，痛点点教别泪暗零。爹爹，我左难右难：误了公婆，被人讥评；撇了亲爹，又没人看承。(合前)(生唱)
【一撮棹】宽心等，何须苦牵萦？(外)把音书写，但频频寄邮亭。(贴)老姥姥，爹年老，我去呵，伊家须好看承。(合)程途里，只愿保安宁。死别全无准，生离又难定。今去也，何日到京城？
(外白)孩儿，你三人去，途中须当保重。(生旦贴)谢得爹爹！(合唱)
【哭相思】最苦生离难拚舍，知他别再会何时也？(并下)
第三十九出
(丑扮李旺上唱)【柳穿鱼】心忙似箭走如飞，历尽艰辛有谁知？夜静水寒鱼不食，满船空载月明归。归来后到庭除，未知相公在何处？
(白)李旺蒙老相公使将陈留去，寻取这蔡相公的老员外、老安人、小娘子。原来两个老的都死了，这小娘子走将来了，教小人空走一遭。且慢着，未对老相公说，只去与蔡相公说。(介)怎的房门都闭了？呀！敢是蔡相公出朝去了，小娘子要幽静，自闭了门。
(丑叫介)开门。怎地都没人应，静悄悄的？老相公也出那里去？怎的都不见人呵？(外上唱)
【玩仙灯】门外有人声，是谁来喧哗闹炒？
(外白)呀！李旺，你归来了。(丑)告相公；小人归来了。(外)我小娘子和蔡相公都去了，(丑)那里去？(外)家里去了。(丑)蔡相公的媳妇曾到这里么？
(外)我见了。是他爹娘死了么？(丑)怎的不是？(丑唱)
【风帖儿】到得陈留，逢一个故老，在他每爹娘坟上拜扫。他爹娘呵，果然饥荒都死了；他媳妇，也来到；枉教人走这遭。(外唱)
【前腔】我如今去，朝廷上表，说蔡氏一门孝道。管取吾皂降丹诏，加封号，把他召。我自去陈留走一遭。
(丑白)告相公：这个赵氏，其实难得。(外)便是，一家都难得；蔡伯喈不忘其亲，赵氏五娘孝于舅姑，我的小娘子能成人这美，如何不旌表？正是：管取一封天子诏，表出四每孝贤名。(并下)
第四十出
(生上唱)【梅花引】伤心满目故人疏，看郊墟尽荒芜。(旦贴上唱)惟有青山，添得个坟墓。(合)恸哭无由长夜晓，问泉下有人还听得无？
(生白)【玉楼春】他乡万点思亲泪，不能滴向家山里。如今有泪滴家山，山里双亲见无计。(贴)荒荒衰草连寒烟，苍苔黄叶飞蘋蘩。欲听鸡声来问寝，忽惊蚁梦先归泉。(旦)人生自古谁无死？嗟君此恨凭谁语？(合)可怜衰絰拜坟茔，不作锦衣归故里。(生浇奠唱)
【玉雁子】孩儿相误，为功名相误了父母。都是孩儿不得归乡故，怎便归到黄土？爹爹，妈妈，乾坤岂容不孝子？名亏行缺不如死，呀！只愁我死缺祭祀。(合)对真容形哀貌枯，想灵魂悲忆痛苦。(贴唱)
【前腔】不孝的媳妇，恨当初担阁我夫。吃人笑谈生何补？我待死呵，又羞见公姑。公公，婆婆，我生前未能相奉事，何如事你向黄泉路？只一件，我死呵，家中老父，教谁看顾？(合前)(旦唱)
【前腔】今来庐墓，望双亲相与保扶。(旦介)亲还有灵歆受此，望恕我儿夫。呀！空劳死后没祭祀，何如在日供喉嗉？知他享么？知他居何所？(合前)
(末介上唱)
【前腔】楼台银铺，遍青山犹如画图。乾坤似你衰素，添个缟带飞舞。你擗踊痛哭直恁苦，那堪雪片添凄楚。休恁地哭，且逆来顺受么。抑情就理通今古。(合前)
(生白)张大公来了。(介)多多谢得公公周济！卑人正欲拜扫了，和贱累都来拜谢公公。(末白)岂敢受此！东流逝水几时还，破镜难修枉再看。(旦)要把孤身承重祀，休将恸哭送残年。(贴)云横峻岭家何在？雪拥深林马不前。(生)知是远来应有意，好收吾骨此坟边。(末)相公休恁么。老汉无可相慰劳，见天道煞寒，只有一杯淡酒，请相公且饮一杯。(生唱)
【玉山供】公公尊赐，念天寒特来问吾。公公，我双亲受三载饥寒，我怎不禁一日凄楚？(末)请请。
(生)心中想慕，谩有这香醪难度。(合)感此恩情厚，这酒难辞，念取踏雪也来沽。(贴唱)
【前腔】劳公尊步，念天寒特来问奴。(末)夫人，请请。(贴)公公，这里是冢上坟间，比不得暖阁红炉。这般天气呵，谁人将护？将护我家中亲父。
(合前)(旦唱)
【前腔】钗荆裙布，谢得公公诸般应副。叹奴身未得报深恩，如今再蒙相顾。非奴独感德，我爹娘也衔恩在阴府。(合前)(末唱)
【前腔】人生如朝露，论生死荣枯有定数。相公，休只管恸哭爹娘，也须要继承宗祖。况腰金背紫，不枉了光荣门户。(合前)
(生旦贴白)甚劳公公，却当厚谢。多谢深恩怎敢违。(末)相公，开怀宽解免伤悲。(合)休道世情看冷暖，果然人面逐高低。(并下)
第四十一出
(外上唱)【刘衮】乘驿骑，乘驿骑，陈留去开旨。(净丑上唱)略请行轩，到此少住。(外)唯，此间是何处？住此还怎地？(净丑)此间站里，待将鞍马来换取。
(外白)这是站里，换了马者。(净丑介白)站官那里？(末作站官上唱)
【前腔】闻知道，闻知道，相公忽来至。喏！不及迎接，万乞罪恕。(外)不索要讲礼，疾忙与分例。
(末)同去便与，不敢稽违。
(末白)总领哥，不敢拜问：这相公还是去那里勾当？(净丑)你不理会得，这是太师牛丞相。(末)如今那里去？(净)将着诏书，去陈留旌表孝子门闾。(外)站赤，你疾忙与分例鞍马者。(末)领钧旨。(净)兀刺赤，俺路上要吃得些介分例，俺那里吃得勾，须索多讨些个。(丑)有道理。待小人取了，总领偷将去，只道不曾与便了。(末与介)酒四瓶，肉三斤，米两斗。
(丑收净偷介)(丑)告相公：站官不与分例。(外)唤那厮来。(净拖末跪告介)(丑指净)却是你拿将去了。
(外)站赤，大体例与咱分例，你主甚么意不与？你不怕那！(末)小人取来。(净)那里有？(末)兀刺赤将去了。(丑)小人不知。(外)打这蛮驴！(净打末介)(末)小人与。(外)监那厮去。(末再支与丑收介)(净)兀刺赤，还有甚么来将去？(丑)只说道不与，剥了衣裳，捋了头巾便打。(偷分例介)好！不与分例，俺剥了衣裳，捋了头巾。(末)告相公：穷站官吃剥了衣服。
(外)这泼祗候只为口腹。(丑)大丞相不管是非，(净)破头巾且将来裹肉。(并下)。
第四十二出
(生旦贴上唱)【逍遥乐】寂寞谁怜我，空对孤坟将泪堕。(合)光阴拈指过三春，幽魂渺渺，夜府沉沉，谁与招魂？
(生白)夫人，你见么？两木连枝谁手栽？(贴)相驯白兔走坟台。(旦)无情动植呈祥瑞，否极应须会泰来。(末上白)一封丹诏从天下，忽听传闻动郊野。说道旌表门闾，未卜何人也？呀！怎的？只见坟旁白兔真稀诧，连理木分枝两跨。唧唧，毕竟孝道感将来，此事如何假？相公，贺喜咱！(生旦贴)贺甚喜？公公。
(末)外厢传有诏书，旌表孝子门闾，府中已接了，想必为相公而来分晓。(生)人之孝者亦多，卑人何足称孝？假如周公、曾子之孝，亦是人子分内当为之事，何足旌表？(旦贴)敢不是？(末)夫人，你说着那里话？古人云：孝弟之至，通于神明，光于四海，无所不通。见古木生连理之枝，白兔有驯扰之性。祥瑞如此，吉庆必来。(末唱)
【六么令】连枝异木，见这坟台，兔走如驯。禽虫草木尚怀仁，这一封诏，必因君。(合)料天也会相怜悯，料天也会相怜悯。(生唱)
【前腔】皇恩若念臣，我也不图，禄及吾身。只愁恩不到双亲，空孤负，这孤坟。(合前)(旦唱)
【前腔】知他假和真？谢得公公，报说殷勤。公公，空教你为我受艰辛，今日有谁，旌表你门庭。
(合前)(贴唱)
【前腔】来的是甚人？闷中无由，一声询问。
(生)闷中问甚么？(贴)无由询问我家尊，知他安与否，死和存？(合前)(丑扮县官上唱)
【前腔】敕书已来近，闹得街坊上，人乱纷纷。我每听得便忙奔，办香案，接皇恩。(合前)
(生白)何方宰相，直到此间？(丑)好教足下得知：今日牛丞相亲自赍擎诏书，到此开读。道旌表足下门闾，加官进职；二位夫人，皆有封号赏赐。小官特来铺设，请相公夫人改换吉服。(生旦贴)不可。(丑)先王制礼，贤者俯而就之，不贤者跂而及之。今足下服制已过，有何不可？(生旦贴)也说得是。(合白)不是一番寒彻骨，争得梅花扑鼻香？(生)远远望见一簇人马来了，想必诏书到也，不免迎接则个。(外净上唱)
【前腔】风霜满鬓，玉勒雕鞍，走遍红尘。今日到此喜忻忻，重相见，解愁闷。(合前)
(外白)这是那里？(丑)这是蔡家庄，请相公下马。
(外下马介)(净介)(生旦贴换衣上唱)
【前腔】心荒步紧，想着皇恩，已到寒门。披袍秉笏更垂绅，冠和帔，一番新。(合前)
(外白)跪听宣读：朕惟风俗为教化之基，孝义者风俗之本。去圣逾远，淳风日漓。彝伦攸斁，朕甚悯焉。其有克尽孝义，劝励风化者，可不奖劝，以勉四方？议郎蔡邕，笃于孝行。富贵不足以解忧，甘旨常关于想念。虽违素志，竟遂佳名。退官弃职，厥声尤著。其妻赵氏，独奉舅姑。服劳尽瘁，克终养生送死之情，允备贞洁韦柔之德。糟糠之归，今已见之。牛氏善谏其亲，义相夫子。罔怀嫉妒之心，实有逊让之美。曰孝曰义，可谏兼全。斯三人者，朕实嘉之。使四海亿兆，皆能仪刑斯人，取法将来。风移俗易，教美化行，唐虞三代，诚可追配。是用宠赐，以彰孝义。蔡邕授中郎将，妻赵氏封陈留郡夫人，牛氏封河南郡夫人，限日下到京；父蔡从简赠十六勋，母秦氏赠秦国夫人。於戏！风木之情何深，允为教化之本；霜露之思既极，宣沾雨露之恩。服此休嘉，慰汝悼念。谢恩！(拜兴介)(生拜外介)荷蒙褒表，何以克当！
(外)说那里话？(贴)自别尊颜，且喜无恙。(外)孩儿，且喜自保安康，再得相见。(指净介)这是差来的官。
(生见介)重蒙军骑，特降寒门。(外指末介)这是谁？
(生)是张大公，多谢得此人。(外相见介)大公，我女婿的爹娘，多蒙扶持，未克报恩。伯喈，我有金子一锭，聊为报答这公公七德之万一。(生)如此，感蒙！
(末)大人，救灾恤邻，古之道也，何劳尊赐？(生)且自收下，卑人自效犬马之报。(末)说那里话？(收金介)(外唱)
【一封书】我亲奉帝旨，涉程途千万里。念亲亲的意美，探这孩儿并女婿。孩儿，数载艰辛虽自苦，一旦荣华人怎知？(合)耀门闾，进官职，孝义名传天下知。(生唱)
【前腔】儿不孝有甚德？蒙岳父特主维。呀！何如免丧亲，又何须名显贵？可惜二亲饥寒死，博换得孩儿名利归。(合前)(旦唱)
【前腔】把真容再画取，如今日封赠伊。把这眉头放展舒，只愁瘦容难做肥。岂特奴心知感德，料他也衔恩泉世里。(合前)(贴唱)
【前腔】从别后痛哀戚，况家中音信稀。为公姑多怨忆，为爹行又长垂泪。本见公姑无愧色，又得与爹行相倚依。(合前)(末净丑唱)
【永团圆】名传四海人怎比？岂独是耀门闾？人生怕不全孝义，圣明世岂相弃。这隆恩美誉，从教管领何所愧，万古青编记。如今便去，相随到京畿。拜谢君恩了，归庭宇，一家贺喜。共设华筵会，四景常欢聚。
【尾声】显文明开盛治，□说孝男并义女。玉烛调和，圣主垂衣。
(生)自居墓室已三年。(旦)今日丹书下九天。
(末)要识名高并爵贵，(净)须知子孝与妻贤。
 
",高明,https://song.gushiwen.cn/song//671158264f89.mp3
蟾宫曲·问人间谁是英雄,"
问人间谁是英雄？有酾酒临江，横槊曹公。紫盖黄旗，多应借得，赤壁东风。更惊起南阳卧龙，便成名八阵图中。鼎足三分，一分西蜀，一分江东。

",阿鲁威,https://song.gushiwen.cn/song/chenlang/d3956e95e933.mp3
送别诗,"杨柳青青著地垂，杨花漫漫搅天飞。
柳条折尽花飞尽，借问行人归不归？
",佚名,https://song.gushiwen.cn/song/chenlang/8ff56ec5e32f.mp3
青青水中蒲二首,"青青水中蒲，下有一双鱼。
君今上陇去，我在与谁居？
青青水中蒲，长在水中居。
寄语浮萍草，相随我不如。
",韩愈,https://song.gushiwen.cn/song//2174c45d36e7.mp3
杂剧·感天动地窦娥冤,"楔子
（卜儿蔡婆上，诗云）花有重开日，人无再少年。不须长富贵，安乐是神仙。老身蔡婆婆是也。楚州人氏，嫡亲三口儿家属。不幸夫主亡逝已过，止有一个孩儿，年长八岁。俺娘儿两个，过其日月。家中颇有些钱财。这里一个窦秀才，从去年问我借了二十两银子，如今本利该银四十两。我数次索取，那窦秀才只说贫难，没得还我。他有一个女儿，今年七岁，生得可喜，长得可爱。我有心看上他，与我家做个媳妇，就准了这四十两银子，岂不两得其便！他说今日好日辰，亲送女儿到我家来。老身且不索钱去，专在家中等候。这早晚窦秀才敢待来也。（冲末扮窦天章，引正里扮端云上，诗云）读尽缥缃万卷书，可怜贫煞马相如。汉庭一日承恩召，不说当垆说子虚。小生姓窦，名天章，祖贯长安京兆人也。幼习儒业，饱有文章。争夺时运不通，功名未遂。不幸挥家亡化已过，撇下这个女孩儿，小字端云。从三岁上亡了他母亲，如今孩儿七岁了也。小生一贫如洗，流落在这楚州居住。此间一个蔡婆婆，他家广有钱物；小生因无盘缠，曾借了他二十两银子，到今本利该对还他四十两。他数次问小生索取。教我把甚么还他？谁想禁婆婆常常着人来说，要小生女孩儿做他儿媳妇。况如今春榜动，选场开，正特上朝取应，又苦盘缠缺少。小生出于无奈，只得将女孩儿端云送与蔡婆婆做儿媳妇去。（做叹科，云）嗨！这个那里是做媳妇？分明是卖与他一般。就准了他那先借的四十两银子，分外但得些少东西，勾小生应举之费，便也过望了。说话之间，早来到他家门首。婆婆在家么？（卜儿上，云）秀才，请家里坐，老身等候多时也。（做相见科，窦天章云）小生今日一任的将女孩儿送来与婆婆，怎敢说做媳妇，只与婆婆早晚使用。小生日下就要上朝进取功名去，留下女孩儿在此，只望婆婆看觑则个！（卜儿云）这等，你是我亲家了。你本利少我四十两银子，兀的是借钱的文书，还了你；再送与你十两银子做盘缠。亲家，你休嫌轻少。（窦天章做谢科，云）多谢了婆婆！先少你许多银子，都不要我还了，今又送我盘缠，此恩异日必当重报。婆婆，女孩儿早晚呆痴，看小生薄面，看觑女孩儿咱！（卜儿云）亲家，这不消你嘱咐。令爱到我家，就做亲女儿一般看承他，你只管放心的去。（窦天章云）婆婆，端云孩儿该打呵，看小生面则骂几句；当骂呵，则处分几句。孩儿，你也不比在我跟前，我是你亲爷，将就的你。你如今在这里，早晚若顽劣呵，你只讨那打骂吃。儿口乐，我也是出于无奈！（做悲科）（唱）
【仙吕】【赏花时】我也只为尤计营生四壁贫，因此上割舍得亲儿在两处分。从今日远践洛阳尘，又不知归期定准，则落的无语暗消魂。（下）（卜儿云）窦秀才留下他这女孩儿与我做媳妇儿，他一径上朝应举去了。（正旦做悲科，云）爹爹，你直下的撇了我孩儿去也！（卜儿云）媳妇儿，你在我家，我是亲婆，你是亲媳妇，只当自家骨肉一般。你不要啼哭，跟着老身前后执料去来。（同下）
第一折
（净扮赛卢医上，诗云）行医有斟酌，下药依《本草》。死的医不活，活的医死了。自家姓卢，人道我一手好医，都叫做赛卢医。在这山阳县南门开着生药局。在城有个蔡婆婆，我问他借了十两银子，本利该还他二十两；数次来讨这银子，我又无的还他。若不来便罢，若来呵，我自有个主意！我且在这药铺中坐下，看有甚么人来。（卜儿上，云）老身蔡婆婆。我一向搬在山阳县居住，尽也静办。自十三年前窦天章秀才留下端云孩儿与我做儿媳妇，改了他小名，唤做窦娥。自成亲之后，不上二年，不想我这孩儿害弱症死了。媳妇儿守寡，又早三个年头，服孝将除了也。我和媳妇儿说知，我往城外赛卢医家索钱去也。（做行科，云）葛过隅头，转过屋角，早来到他家门首。赛卢医在家么？（卢医云）婆婆，家里来。（卜儿云）我这两个银子长远了，你还了我罢。（卢医云）婆婆，我家里无银子，你跟我庄上去取银子还你。（卜儿云）我跟你去。（做行科）（卢医云）来到此处，东也无人，西也无人，这里不下手，等甚么？我随身带的有绳子。兀那婆婆，谁唤你哩？（卜儿云）在那里？（做勒卜儿科。孛老同副净张驴儿冲上，赛卢医慌走下。孛老救卜儿科）（张驴儿云）爹，是个婆婆，争些勒杀了。（孛老云）兀那婆婆，你是那里人氏？姓甚名谁了因甚着这个人将你勒死？（卜儿云）老身姓蔡，在城人氏，止有个寡媳妇儿，相守过日。因为赛卢医少我二十两银子，今日与他取讨；谁想他嫌我到无人去处，要勒死我；赖这银于。若不是遇着老的和哥哥呵，那得老身性命来！（张驴儿云）爹，你听的他说么？他家还有个媳妇哩！救了他性命，他少不得要谢我。不若你要这婆子，我要他媳妇儿，何等两便？你和他说去。（孛老云）兀那婆婆，你无丈夫，我无浑家，你肯与我做个老婆，意下如何？（卜儿云）是何言语！待我回家，多备些钱钞相谢。（张驴儿云）你敢是不肯，故意将钱钞哄我？赛卢医的绳子还在，我仍旧勒死了你罢。（做拿绳科）（卜儿云）哥哥，待我慢慢地寻思咱！（张驴儿云）你寻思些甚么？你随我老子，我便要你媳妇儿。（卜儿背云）我不依他，他又勒杀我。罢、罢、罢，你爷儿两个，随我到家中去来。（同下）（正旦上，云）妾身姓窦，小字端云，祖居楚州人氏。我三岁上亡了母亲，七岁上离了父亲。俺父亲将我嫁与蔡婆婆为儿媳妇，改名窦娥，至十七岁与夫成亲。不幸丈夫亡化，可早三年光景，我今二十岁也。这南门外有个赛卢医，他少俺婆婆银子，本利该二十两，数次索取不还。今日俺婆婆亲自索取去了。窦娥也，
你这命好苦也呵！（唱）
【仙吕】【点绛唇】满腹闲愁，数年禁受，天知否？天若是知我情由，怕不待和天瘦。
【混江龙】则问那黄昏白昼，两般儿忘餐废寝几时休？大都来昨宵梦里，和着这今日心头。催人泪的是锦烂熳花枝横绣闼，断人肠的是剔团圝月色挂妆楼。长则是急煎煎按不住意中焦，闷沉沉展不彻眉尖皱，越觉的情怀冗冗，心绪悠悠。
（云）似这等忧愁，不知几时是了也呵！（唱）
【油葫芦】莫不是八字儿该载着一世忧？谁似我无尽头！须知道人心不似水长流。我从三岁母亲身亡后，到七岁与父分离久。嫁的个同住人，他可又拔着短筹；撇的俺婆妇每都把空房守，端的个有谁问，有谁瞅？
【天下乐】莫不是前世里烧香不到头，今也波生招祸尤？劝今人早将来世修。我将这婆侍养，我将这服孝守，我言词须应口。
（云）婆婆索钱去了，怎生这早晚不见回来？（卜儿同孛老、张驴儿上）（卜儿云）你爷儿两个且在门首，等我先进去。（张驴儿云）奶奶，你先进去，就说女婿在门首哩。（卜儿见正旦科）（正旦云）奶奶回来了。你吃饭么？（卜儿做哭科，云）孩儿也，你教我怎生说波！（正旦唱）
【一半儿】为甚么泪漫漫不住点儿流？莫不是为索债与人家惹争斗？我这里连忙迎接慌问候，他那里要说缘由。（卜儿云）羞人答答的，教我怎生说波！（正旦唱）则见他一半儿徘徊一半儿丑。
（云）婆婆，你为甚么烦恼啼哭那？（卜儿云）我问赛卢医讨银子去，他赚我到无人去处，行起凶来，要勒死我。亏了一个张老并他儿子张驴儿，救得我性命。那张老就要我招他做丈夫，因这等烦恼。（正旦云）婆婆，这个怕不中么！你再寻思咱：俺家里又不是没有饭吃，没有衣穿，又不是少欠钱债，被人催逼不过；况你年纪高大，六十以外的人，怎生又招丈夫那？（卜儿云）孩儿也，你说的岂不是！但是我的性命全亏他这爷儿两个救的。我也曾说道：待我到家，多将些钱物酬谢你救命之恩。不知他怎生知道我家里有个媳妇儿，道我婆媳妇又没老公，他爷儿两个又没老婆，正是天缘天对。若不随顺他，依旧要勒死我。那时节我就慌张了，莫说自己许了他，连你也许了他。儿也，这也是出于无奈。（正旦云）婆婆，你听我说波。（唱）
【后庭花】避凶神要择好日头，拜家堂要将香火修。梳着个霜雪般白鬏髻，怎将这云霞般锦帕兜？怪不的""女大不中留""。你如今六旬左右，可不道到中年万事休！旧恩爱一笔勾，新夫妻两意投，枉教人笑破口！
（卜儿云）我的性命都是他爷儿两个救的，事到如今，也顾不得别人笑话了。（正旦唱）
【青哥儿】你虽然是得他、得他营救，须不是笋条、笋条年幼，刬的便巧画蛾眉成配偶？想当初你夫主遗留，替你图谋，置下田畴，早晚羹粥，寒暑衣裘。满望你鳏寡孤独，无捱无靠，母子每到白头。公公也，则落得干生受！
（卜儿云）孩儿也，他如今只待过门。喜事匆匆的，教我怎生回得他去？（正旦唱）
【寄生草】你道他匆匆喜，我替你倒细细愁：愁则愁兴阑珊咽不下交欢酒，愁则愁眼昏腾扭不上同心扣，愁则愁意朦胧睡不稳芙蓉褥。你待要笙歌引至画堂前，我道这姻缘敢落在他人后。
（卜儿云）孩儿也，再不要说我了。他爷儿两个都在门首等候，事已至此，不若连你也招了女婿罢！（正旦云）婆婆，你要招你自招，我并然不要女婿。（卜儿云）那个是要女婿的？争奈他爷儿两个自家捱过门来，教我如何是好？（张驴儿云）我们今日招过门去也。帽儿光光，今日做个新郎；袖儿窄窄，今日做个娇客。好女婿，好女婿，不枉了，不枉了。（同孛老入拜科）(正旦做不礼科，云)兀那厮，靠后！（唱）
【赚煞】我想这妇人每休信那男儿口。婆婆也，怕没的贞心儿自守，到今日招着个村老子，领着个半死囚。（张驴儿做嘴脸料，云）你看我爷儿两个这等身段，尽也选得女婿过，你不要错过了好时辰，我和你早些儿拜堂罢。（正旦不礼科，唱）则被你坑杀人燕侣莺俦。婆婆也，你岂不知羞！俺公公撞府冲州，挣扎的铜斗儿家缘百事有。想着俺公公置就，怎忍教张驴儿情受？（张驴儿做扯正旦拜科，正旦推跌科，唱）兀的不是俺没丈夫的妇女下场头！（下）（卜儿云）你老人家不要恼躁。难道你有活命之恩，我岂不思量报你？只是我那媳妇儿气性最不好惹的，既是他不肯招你儿子，教我怎好招你老人家？我如今拚的好酒好饭，养你爷儿两个在家，待我慢慢的劝化俺媳妇儿。待他有个回心转意，再作区处。（张驴儿云）这歪剌骨！便是黄花女儿，刚刚扯的一把，也不消这等使性，平空的推了我一交，我肯干罢！就当面赌个誓与你：我今生今世不要他做老婆，我也不算好男子！（词云）美妇人我见过万千向外，不似这小妮子生得十分惫赖。我救了你老性命死里重生，怎割舍得不肯把肉身陪待？（同下）
第二折
（赛卢医上，诗云）小子太医出身，也不知道医死多人。何尝怕人告发，关了一日店门？在城有个蔡家婆子，刚少的他二十两花银，屡屡亲来索取，争些捻断脊筋。也是我一时智短，将他赚到荒村，撞见两个不识姓名男子，一声嚷道：""浪荡乾坤，怎敢行凶撒泼，擅自勒死平民！""吓得我丢了绳索，放开脚步飞奔。虽然一夜无事，终觉失精落魂；方知人命关天关地，如何看做壁上灰尘？从今改过行业，要得灭罪修因。将以前医死的性命，一个个都与他一卷超度的经文。小子赛卢医的便是。只为要赖蔡婆婆二十两银子，赚他到荒僻去处，正待勒死他，谁想遇见两个汉子，救了他去。若是再来讨债时节，教我怎生见他？常言道的好：""三十六计，走为上计。""喜得我是孤身，又无家小连累；不若收拾了细软行李，打个包儿，悄悄的躲到别处，另做营生，岂不干净！（张驴儿上，云）自家张驴儿。可奈那窦娥百般的不肯随顺我；如今那老婆子害病，我讨服毒药与他吃了，药死那老婆子，这小妮子好歹做我的老婆。（做行科，云）且住，城里人耳目广，口舌多，倘见我讨毒药，可不嚷出事来？我前日看见南门外有个药铺，此处冷静，正好讨药。（做到科，叫云）太医哥哥，我来讨药的。（赛卢医云）你讨甚么药？（张驴儿云）我讨服毒药。（赛卢医云）谁敢合毒药与你？这厮好大胆也！（张驴儿云）你真个不肯与我药么？（赛卢医云）我不与你，你就怎地我？（张驴儿做拖卢云）好呀，前日谋死蔡婆婆的不是你来！你说我不认的你哩，我拖你见官去！（赛卢医做慌科，云）大哥，你放我，有药，有药。（做与药科，张驴儿云）既然有了药，且饶你罢。正是：""得放手时须放手，得饶人处且饶人。""（下）（赛卢医云）可不晦气！刚刚讨药的这人，就是救那婆子的。我今日与了他这服毒药去了，以后事发，越越要连累我。趁早几儿关上药铺，到涿州卖老鼠药去也。（下）（卜儿上，做病伏几科）（孛老同张驴儿上，云）老汉自到蔡婆婆家来，本望做个接脚，却被他媳妇坚执不从。那婆婆一向收留俺爷儿两个在家同住，只说""好事不在忙""，等慢慢里劝转他媳妇；谁想那婆婆又害起病来。孩儿，你可曾算我两个的八字，红鸾天喜几时到命哩？（张驴儿云）要看甚么天喜到命！只赌本事，做得去，自去做。（孛老云）孩儿也，蔡婆婆害病好几日了，我与你去问病波。（做见卜儿问科，云）婆婆，你今日病体如何？（卜儿云）我身子十分不快哩。（孛老云）你可想些甚么吃？（卜儿云）我思量些羊肚儿汤吃。（孛老云）孩儿，你对窦娥说，做些羊肚儿汤与婆婆吃。（张驴儿向古门云）窦娥，婆婆想羊肚儿汤吃，快安排将来。（正旦持汤上，云）妾身窦娥是也。有俺婆婆不快，想羊肚汤吃，我亲自安排了与婆婆吃去。婆婆也，我这寡妇人家，凡事也要避些嫌疑，怎好收留那张驴儿父子两个？非亲非眷的，一家儿同住，岂不惹外人谈议？婆婆也，你莫要背地里许了他亲事，连我也累做不清不洁的。我想这妇人心，好难保也呵！（唱）
【南吕】【一枝花】他则待一生鸳帐眠，那里肯半夜空房睡；他本是张郎妇，又做了李郎妻。有一等妇女每相随，并不说家克计，则打听些闲是非；说一会不明白打风的机关，使了些调虚嚣捞龙的见识。
【梁州第七】这一个似卓氏般当垆涤器，这一个似孟光般举案齐眉，说的来藏头盖脚多伶俐！道着难晓，做出才知。旧恩忘却，新爱偏宜；坟头上土脉犹湿，架儿上又换新衣。那里有奔丧处哭倒长城？那里有浣纱时甘投大水？那里有上山来便化顽石？可悲，可耻！妇人家直恁的无仁义。多淫奔，少志气，亏杀前人在那里，更休说百步相随。
（云）婆婆，羊肚儿汤做成了，你吃些儿波。（张驴儿云）等我拿去。（做接尝科，云）这里面少些盐醋，你去取来。（正旦下）（张驴儿放药科）（正旦上，云）这不是盐醋！（张驴儿云）你倾下些。（正旦唱）
【隔尾】你说道少盐欠醋无滋味，加料添椒才脆美。但愿娘亲早痊济，饮羹汤一杯，胜甘露灌体，得一个身子平安倒大来喜。
（孛老云）孩儿，羊肚汤有了不曾？（张驴儿云）汤有了，你拿过去。（孛老将汤云）婆婆，你吃些汤儿。（卜儿云）有累你。（做呕科，云）我如今打呕，不要这汤吃了，你老人家吃罢。（孛老云）这汤特做来与你吃的，便不要吃，也吃一口儿。（卜儿云）我不吃了，你老人家请吃。（孛老吃科）（正旦唱）
【贺新郎】一个道你请吃，一个道婆先吃，这言语听也难听，我可是气也不气！想他家与咱家有甚的亲和戚？怎不记旧日夫妻情意，也曾有百纵千随？婆婆也，你莫不为""黄金浮世宝，白发故人稀""，因此上把旧恩情，全不比新知契？则待要百年同墓穴，那里肯千里送寒衣？
（孛老云）我吃下这汤去，怎觉昏昏沉沉的起来？（做倒科）（卜儿慌科，云）你老人家放精细着，你挣扎着些儿。（做哭科，云）兀的不是死了也！（正旦唱）
【斗虾蟆】空悲戚，没理会，人生死，是轮回。感着这般病疾，值着这般时势，可是风寒暑湿，或是饥饱劳役，各人症候自知。人命关天关地，别人怎生替得？寿数非干今世。相守三朝五夕，说甚一家一计？又无羊酒缎匹，又无花红财礼；把手为活过日，撒手如同休弃。不是窦娥忤逆，生怕旁人论议。不如听咱劝你，认个自家晦气，割舍的一具棺材停置，几件布帛收拾，出了咱家门里，送入他家坟地。这不是你那从小儿年纪指脚的夫妻。我其实不关亲，无半点忄西惶泪。休得要心如醉，意似痴，便这等嗟嗟怨怨，哭哭啼啼。
（张驴儿云）好也啰！你把我老子药死了，更待干罢！（卜儿云）孩儿，这事怎了也？（正旦云）我有甚么药在那里？都是他要盐醋时，自家倾在汤儿里的。（唱）
【隔尾】这厮搬调咱老母收留你，自药死亲爷待要唬吓谁？（张驴儿云）我家的老子，倒说是我做儿子的药死了，人也不信。（做叫科，云）四邻八舍听着：窦娥药杀我家老子哩！（卜儿云）罢么，你不要大惊小怪的，吓杀我也！（张驴儿云）你可怕么？（卜儿云）可知怕哩。（张驴儿云）你要饶么？（卜儿云）可知要饶哩。（张驴儿云）你教窦娥随顺了我，叫我三声嫡嫡亲亲的丈夫，我便饶了他。（卜儿云）孩儿也，你随顺了他罢。（正旦云）婆婆，你怎说这般言语！（唱）我一马难将两鞍鞴，想男儿在日曾两年匹配，却教我改嫁别人，其实做不得。
（张驴儿云）窦娥，你药杀了俺老子，你要官休？要私休？（正旦云）怎生是官休？怎生是私休？（张驴儿云）你要官休呵，拖你到官司，把你三推六问！你这等瘦弱身子，当不过拷打，怕你不招认药死我老子的罪犯！你要私休呵，你早些与我做了老婆，倒也便宜了你。（正旦云）我又不曾药死你老子，情愿和你见官去来。（张驴儿拖正旦、卜儿下）（净扮孤引祗候上，诗云）我做官人胜别人，告状来的要金银。若是上司当刷卷，在家推病不出门。下官楚州太守桃杌是也。今早升厅坐衙，左右，喝撺厢。（祗候幺喝科）（张驴儿拖正旦、卜儿上，云）告状，告状！（祗候云）拿过来。（做跪见，孤亦跪科，云）请起。（祗候云）相公，他是告状的，怎生跪着他？（孤云）你不知道，但来告状的，就是我衣食父母。（祗候幺喝科，孤云）那个是原告？那个是被告？从实说来！（张驴儿云）小人是原告张驴儿，告这媳妇儿，唤做窦娥，合毒药下在羊肚汤儿里，药死了俺的老子。这个唤做蔡婆婆，就是俺的后母。望大人与小人做主咱！（孤云）是那一个下的毒药？（正旦云）不干小妇人事。（卜儿云）也不干老妇人事。（张驴儿云）也不干我事。（孤云）都不是，敢是我下的毒药未？（正旦云）我婆婆也不是他后母，他自姓张，我家姓蔡。我婆婆因为与赛卢医索钱，被他赚到郊外，勒死我婆婆；却得他爷儿两个救了性命。因此我婆婆收留他爷儿两个在家，养膳终身，报他的恩德。谁知他两个倒起不良之心，冒认婆婆做了接脚，要逼勒小妇人做他媳妇。小妇人元是有丈夫的，服孝未满，坚执不从。适值我婆婆患病，着小妇人安排羊肚汤儿吃。不知张驴儿那里讨得毒药在身，接过汤来，只说少些盐醋，支转小妇人，暗地倾下毒药。也是天幸，我婆婆忽然呕吐，不要汤吃。让与他老子吃；才吃的几口便死了，与小妇人并无干涉。只望大人高抬明镜，替小妇人做主咱！（唱）
【牧羊关】大人你明如镜，清似水，照妾身肝胆虚实。那羹本五味俱全，除了外百事不知。他推道尝滋味，吃下去便昏迷。不是妾讼庭上胡支对，大人也，却教我平白地说甚的？
（张驴儿云）大人详情：他自姓蔡，我自姓张。他婆婆不招俺父亲接脚，他养我父子两个在家做甚么？这媳妇儿年纪虽小，极是个赖骨顽皮，不怕打的。（孤云）人是贱虫，不打不招。左右，与我选大棍子打着！（祗候打正旦，三次喷水科）（正旦唱）
【骂玉郎】这无情棍棒教我捱不的。婆婆也，须是你自做下，怨他谁？劝普天下前婚后嫁婆娘每，都看取我这般傍州例。
【感皇恩】呀！是谁人唱叫扬疾，不由我不魄散魂飞。恰消停，才苏醒，又昏迷。捱千般打拷，万种凌逼，一杖下，一道血，一层皮。
【采茶歌】打的我肉都飞，血淋漓，腹中冤枉有谁知！则我这小妇人毒药来从何处也？天那，怎么的覆盆不照太阳晖！
（孤云）你招也不招？（正旦云）委的不是小妇人下毒药来。(孤云）既然不是，你与我打那婆子！（正旦忙云）住、住、住，休打我婆婆。情愿我招了罢，是我药死公公来。（孤云）既然招了，着他画了伏状，将枷来枷上，下在死囚牢里去。到来日判个""斩""字，押付市曹典刑。（卜儿哭科，云）窦娥孩儿，这都是我送了你性命。兀的不痛杀我也！（正旦唱）
【黄锺尾】我做了个衔冤负屈没头鬼，怎肯便放了你好包荒淫漏面贼！想人心不可欺，冤枉事天地知，争到头，竞到底，到如今待怎的？情愿认药杀公公，与了招罪。婆婆也，我若是不死呵，如何救得你？（随祗候押下）
（张驴儿做叩头科，云）谢青天老爷做主！明日杀了窦娥，才与小人的老子报的冤。（卜儿哭科，云）明日市曹中杀窦娥孩儿也，兀的不痛煞我也！（孤云）张驴儿、蔡婆婆，都取保状，着随衙听侯。左右，打散堂鼓，将马来，回私宅去也。（同下）
第三折
（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱）
【正宫】【端正好】没来由犯王法，不提防遭刑宪，叫声屈动地惊天！顷刻间游魂先赴森罗殿，怎不将天地也生埋怨？
【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却元来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。
（刽子云）快行动些，误了时辰也。（正旦唱）
【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。
（刽子云）你如今到法场上面，有甚么亲眷要见的，可教他过来，见你一面也好。（正旦唱）
【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱）
【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。
【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱）
【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。
（刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱）
【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！
（正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱）
【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！
（刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱）
【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！
（刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）
第四折
（窦天章冠带引丑张千、祗从上，诗云）独立空堂思黯然，高峰月出满林烟。非关有事人难睡。自是惊魂夜不眠。老夫窦天章是也。自离了我那端云孩儿，可早十六年光景。老夫自到京师，一举及第，官拜参知政事。只因老夫廉能清正，节操坚刚，谢圣恩可怜，加老夫两淮提刑肃正廉访使之职，随处审囚刷卷，体察滥官污吏，容老夫先斩后奏。老夫一喜一悲：喜呵，老夫身居台省，职掌刑名，势剑金牌，威权万里；悲呵，有端云孩儿，七岁上与了蔡婆婆为儿媳妇。老夫自得官之后，使人往楚州问蔡婆婆家。他邻里街坊道：自当年蔡婆婆不知搬在那里去了，至今音信皆无。老夫为端云孩儿，啼哭的眼目昏花，忧愁的须发斑白。今日来到这淮南地面，不知这楚州为何三年不雨？老夫今在这州厅安歇。张千，说与那州中大小属官，今日免参，明日早见。（张千向古门云）一应大小属官：今日免参，明日早见。（窦天章云）张千，说与那六房吏典：但有合刷照文卷，都将来，待老夫灯下看几宗波。（张千送文卷科）（窦天章云）张千，你与我掌上灯。你每都辛苦了，自去歇息罢。我唤你便来，不唤你休来。（张千点灯，同祗从下）（窦天章云）我将这文卷看几宗咱。""一起犯人窦娥，将毒药致死公公。……""我才看头一宗文卷，就与老夫同姓；这药死公公的罪名，犯在十恶不赦。俺同姓之人，也有不畏法度的。这是问结了文书，不看他罢。我将这文卷压在底下，别看一宗咱。（做打呵欠科，云）不觉的一阵昏沉上来，皆因老夫年纪高大，鞍马劳困之故。待我搭伏定书案，歇息些儿咱。（做睡科。魂旦上，唱）
【双调】【新水令】我每日哭啼啼守住望乡台，急煎煎把仇人等待，慢腾腾昏地里走，足律律旋风中来。则被这雾锁云埋，撺掇的鬼魂快。
（魂旦望科，云）门神户尉不放我进去。我是廉访使窦天章女孩儿。因我屈死，父亲不知，特来托一梦与他咱。（唱）
【沉醉东风】我是那提刑的女孩，须不比现世的妖怪。怎不容我到灯影前，却拦截在门木呈外？（做叫科，云）我那爷爷呵，（唱）枉自有势剑金牌，把俺这屈死三年的腐骨骸，怎脱离无边苦海？（做入见哭科，窦天章亦哭科，云）端云孩儿，你在那里来？（魂旦虚下）（窦天章做醒科，云）好是奇怪也！老夫才合眼去，梦见端云孩儿，恰便似来我跟前一般；如今在那里？我且再看这文卷咱。（魂旦上，做弄灯科）（窦天章云）奇怪，我正要看文卷，怎生这灯忽明忽灭的？张千也睡着了，我自己剔灯咱。（做剔灯，魂旦翻文卷科）（窦天章云）我剔的这灯明了也，再看几宗文卷。一起犯人窦娥，药死公公。……（做疑怪科，云）这一宗文卷，我为头看过，压在文卷底下，怎生又在这上头？这几时问结了的，还压在底下，我别看一宗文卷波。（魂旦再弄灯科）（窦天章云）怎么这灯又是半明半暗的？我再剔这灯咱。（做剔灯，魂旦再翻文卷科。窦天章云）我剔的这灯明了，我另拿一宗文卷看咱。一起犯人窦娥，药死公公。……呸！好是奇怪！我才将这文书分明压在底下，刚剔了这灯，怎生又翻在面上？莫不是楚州后厅里有鬼么？便无鬼呵，这桩事必有冤枉。将这文卷再压在底上，待我另看一宗如何？（魂旦又弄灯科）（窦天章云）怎么这灯又不明了，敢有鬼弄这灯？我再剔一剔去。（做剔灯科，魂旦上，做撞见科，窦天章举剑击桌科，云）呸！我说有鬼！兀那鬼魂：老夫是朝廷钦差，带牌走马肃政廉访使。你向前来，一剑挥之两段。张千，亏你也睡的着！快起来，有鬼，有鬼。兀的不吓杀老夫也！（魂旦唱）
【乔牌儿】则见他疑心儿胡乱猜，听了我这哭声儿转惊骇。哎，你个窦天章直恁的威风大，且受你孩儿窦娥这一拜。
　　〔窦天章云〕兀那鬼魂，你道窦天章是你父亲，受你孩儿窦娥拜，你敢错认了也！我的女儿叫做端云，七岁上与了蔡婆婆为儿媳妇。你是窦娥，名字差了，怎生是我女孩儿？〔魂旦云〕父亲，你将我与了蔡婆婆家，改名做窦娥了也。〔窦天章云〕你便是端云孩儿，我不问你别的，这药死公公，是你不是？〔魂旦云〕是你孩儿来。〔窦天章云〕噤声，你这小妮子，老夫为你啼哭的眼也花了，忧愁的头也白了，你刬地犯了十恶大罪，受了典刑。我今日官居台省，职掌刑名，来此两淮审囚刷卷，体察滥官污吏，你是我亲生之女，老夫将你治不的，怎治他人？我当初将你嫁与他家呵，要你三从四德：三从者，在家从父，出嫁从夫，夫死从子。四德者，事公姑，敬夫主，和妯娌，睦街坊。今三从四德全无，刬地犯了十恶大罪。我窦家三辈无犯法之男，五世无再婚之女，到今日被你辱没祖宗世德，又连累我的清名。你快与其我细吐真情，不要虚言支对，若说的有半厘差错，牒发你城隍祠内，着你永世不得人身，罚在阴山，永为饿鬼。〔魂旦云〕父亲停嗔息怒，暂罢狼虎之威，听你孩儿慢慢的说一遍咱。我三岁上亡了母亲，七岁上离了父亲，你将我送与蔡婆婆做儿媳妇。至十七岁与夫配合，才得两年，不幸儿夫亡化，和俺婆婆守寡。这山阳县南门外有个赛卢医，他少俺婆婆二十两银子。俺婆婆去取讨，被他赚到郊外，要将婆婆勒死，不想撞见张驴儿父子两个，救了俺婆婆性命。那张驴儿知道我家有个守寡的媳妇，便道：“你婆儿媳妇既无丈夫，不若招我父子两个。”俺婆婆初也不肯，那张驴儿道：“你若不肯，我依旧勒死你。”俺婆婆惧怕，不得已含糊许了。只得将他父子两个领到家中，养他过世。有张驴儿数次调戏你女孩儿，我坚执不从。那一日俺婆婆身子不快，想羊肚儿汤吃，你孩儿安排了汤。适值张驴儿父子两个问病，道：“将汤来我尝一尝。”说：“汤便好，只少些盐醋。”赚的我去取盐醋，他就暗地里下了毒药，实指望药杀俺婆婆，要强逼我成亲。不想俺婆婆偶然发呕，不要汤吃，却让与老张吃，随即七窍流血药死了。张驴儿便道：“窦娥药死了俺老子，你要官休要私休？”我便道：“怎生是官休？怎生是私休？”他道：“要官休，告到官司，你与俺老子偿命。若私休，你便与我做老婆。”你孩儿便道：“好马不备双鞍，烈女不更二夫，我至死不与你做媳妇，我请愿和你见官去。”他将你孩儿拖到官中，受尽三推六问，吊拷绷扒，便打死孩儿也不肯认。怎当州官见你孩儿不认，便要拷打俺婆婆；我怕婆婆年老，受刑不起，只得屈认了。因此押赴法场．将我典刑。你孩儿对天发下三桩誓愿：第一桩要丈二白练挂在旗枪上，若系冤枉，刀过头落，一腔热血休滴在地下，都飞在白练上；第二桩，现今三伏天道，下三尺瑞雪，遮掩你孩儿尸首；第三桩，着他楚州大旱三年。果然血飞上白练，六月下雪，三年不雨，都是为你孩儿来。〔诗云〕不告官司只告天，心中怨气口难言，防他老母遭刑宪，情愿无辞认罪愆。三尺琼花骸骨掩，一腔热血练旗悬，岂独霜飞邹衍屈，今朝方表窦娥冤。〔唱〕
【雁儿落】你看这文卷曾道来不道来，则我这冤枉要忍耐如何耐？我不肯顺他人，倒着我赴法场；我不肯辱祖上，倒把我残生坏。
【得胜令】呀，今日个搭伏定摄魂台，一灵儿怨哀哀。父亲也，你现拿着刑名事，亲蒙圣主差。端详这文册，那厮乱纲常，合当败。便万剐了乔才，还道报冤仇不畅怀！
（窦天章做泣科，云）哎，我那屈死的儿，则被你痛杀我也！我且问你：这楚州三年不雨，可真个是为你来？（魂旦云）是为你孩儿来。（窦天章云）有这等事！到来朝，我与你做主。（诗云）白头亲苦痛哀哉，屈杀了你个青春女孩。只恐怕天明了，你且回去，到来日我将文卷改正明白。（魂旦暂下）（窦天章云）呀，天色明了也。张千，我昨日看几宗文卷，中间有一鬼魂来诉冤枉。我唤你好几次，你再也不应，直恁的好睡那？（张千云）我小人两个鼻于孔一夜不曾闭，并不听见女鬼诉甚么冤状，也不曾听见相公呼唤。（窦天章做叱科，云）口退！今早升厅坐衙，张千，喝撺厢者。（张千做幺喝科，云）在衙人马平安！抬书案！（禀云）州官见。（外扮州官入参科）（张千云）该房吏典见。（丑扮吏入参见科）（窦天章问云）你这楚州一郡，三年不雨，是为着何来？（州官云）这个是天道亢旱，楚州百姓之灾，小官等不知其罪。（窦天章做怒云）你等不知罪么？那山阳县，有用毒药谋死公公犯妇窦娥，他问斩之时曾发愿道：""若是果有冤枉，着你楚州三年不雨，寸草不生。""可有这件事来？（州官云）这罪是前升任桃州守问成的，现有文卷。（窦天章云）这等糊涂的官，也着他升去！你是继他任的，三年之中，可曾祭这冤妇么？（州官云）此犯系十恶大罪，元不曾有祠，所以不曾祭得。（窦天章云）昔日汉朝有一孝妇守寡，其姑自缢身死，其姑女告孝妇杀姑，东海太守将孝妇斩了。只为一妇含冤，致令三年不雨。后于公治狱，仿佛见孝妇抱卷哭于厅前。于公将文卷改正，亲祭孝妇之墓，天乃大雨。今日你楚州大旱，岂不正与此事相类？张千，分付该房签牌下山阳县，着拘张驴儿、赛卢医、蔡婆婆一起人犯人速解审，毋得违误片刻者。（张千云）理会得。（下）（丑扮解子，押张驴儿、蔡婆婆同张千上。禀云）山阳县解到审犯听点。(窦天章云)张驴儿。(张驴儿云）有。（窦天章云）蔡婆婆。（蔡婆婆云）有。(窦天章云）怎么赛卢医是紧要人犯不到？（解子云）赛卢医三年前在逃，一面着广捕批缉拿去了，待获日解审。（窦天章云）张驴儿，那蔡婆婆是你的后母么？（张驴儿云）母亲好冒认的？委实是。（窦天章云）这药死你父亲的毒药，卷上不见有合药的人，是那个合的毒药？（张驴儿云）是窦娥自合就的毒药。（窦天章云）这毒药必有一个卖药的医铺。想窦娥是个少年寡妇，那里讨这药来？张驴儿，敢是你合的毒药么？（张驴儿云）若是小人合的毒药，不药别人，倒药死自家老子？（窦天章云）我那屈死的儿口乐，这一节是紧
要公案，你不自来折辩，怎得一个明白？你如今冤魂却在那里？（魂旦上，云）张驴儿，这药不是你合的，是那个合的？（张驴儿做怕科，云）有鬼，有鬼，撮盐入水。太上老君急急如律令，敕！（魂旦云）张驴儿，你当日下毒药在羊肚儿汤里，本意药死俺婆婆，要逼勒我做浑家。不想俺婆婆不吃，让与你父亲吃，被药死了。你今日还敢赖哩！（唱）
【川拨掉】猛见了你这吃敲材，我只问你这毒药从何处来？你本意待暗里栽排，要逼勒我和谐，倒把你亲爷毒害，怎教咱替你耽罪责！
（魂旦做打张驴儿科）（张驴儿做避科，云）太上老君，急急如律今，敕！大人说这毒药．必有个卖药的医铺，若寻得这卖药的人来和小人折对，死也无词。（丑扮解子解赛卢医上，云）山阳县续解到犯人一名赛卢医。（张千喝云）当面。（窦天章云）你三年前要勒死蔡婆婆，赖他银子，这事怎么说？（赛卢医叩头科，云）小的要赖蔡婆婆银子的情是有的。当被两个汉子救了，那婆婆并不曾死。（窦天章云）这两个汉子，你认的他叫做甚么名姓？（赛卢医云）小的认便认得，慌忙之际可不曾问的他名姓。（窦天章云）现有一个在阶下，你去认来。（窦卢医做下认科，云）这个是蔡婆婆。(指张驴儿云)想必这毒药事发了。(上云）是这一个。容小的诉禀；当日要勒死蔡婆婆时，正遇见他爷儿两个救了那婆婆去。过得几日，他到小的铺中讨服毒药。小的是念佛吃斋人，不敢做昧心的事。说道：""铺中只有官料药，并无甚么毒药。""他就睁着眼道：""你昨日在郊外要勒死蔡婆婆，我拖你见官去！""小的一生最怕的是见官，只得将一服毒药与了他去。小的见他生相是个恶的，一定拿这药去药死了人，久后败露，必然连累。小的一向逃在涿州地方，卖些老鼠药。刚刚是老鼠被药杀了好几个，药死人的药其实再也不曾合。（魂旦唱）
【七弟兄】你只为赖财，放乖，要当灾。（带云）这毒药呵，（唱）原来是你赛卢医出卖，张驴儿买，没来由填做我犯由牌，到今日官去衙门在。（窦天章云）带那蔡婆婆上来！我看你也六十外人了，家中又是有钱钞的，如何又嫁了老张，做出这等事来？（蔡婆婆云）老妇人因为他爷儿两个救了我的性命，收留他在家养膳过世。那张驴儿常说要将他老子接脚进来，老妇人并不曾许他。（窦天章云）这等说，你那媳妇就不该认做药死公公了。（魂旦云）当日问官要打俺婆婆，我怕他年老，受刑不起，因此咱认做药死公公，委实是屈招个！（唱）
【梅花酒】你道是咱不该，这招状供写的明白。本一点孝顺的心怀，倒做了惹祸的胚胎。我只道官吏每还覆勘，怎将咱屈斩首在长街！第一要素旗枪鲜血洒，第二要三尺雪将死尸埋，第三要三年旱示天灾：咱誓愿委实大。
【收江南】呀，这的是""衙门从古向南开，就中无个不冤哉""！痛杀我娇姿弱体闭泉台，早三年以外，则落的悠悠流恨似长淮。
（窦天章云）端云儿也，你这冤枉我已尽知，你且回去。待我将这一起人犯并原问官吏另行定罪。改日做个水陆道场，超度你生天便了。（魂旦拜科，唱）
【鸳鸯煞尾】从今后把金牌势剑从头摆，将滥官污吏都杀坏，与天子分忧，万民除害。（云）我可忘了一件：爹爹，俺婆婆年纪高大，无人侍养，你可收恤家中，替你孩儿尽养生送死之礼，我便九泉之下，可也瞑目。（窦天章云）好孝顺的儿也！（魂旦唱）嘱付你爹爹，收养我奶奶。要怜他无妇无儿，谁管顾年衰迈！再将那文卷舒开，（带云）爹爹，也把我窦娥名下，（唱）屈死的招伏罪名儿改。（下）（窦天章云）唤那蔡婆婆上来。你可认的我么？（蔡婆婆云）老妇人眼花了，不认的。（窦天章云）我便是窦天章。这才的鬼魂，便是我屈死的女孩儿端云。你这一行人，听我下断：张驴儿毒杀亲爷，谋占寡妇，合拟凌迟，押付市曹中，钉上木驴，剐一百二十刀处死。升任州守桃杌并该房吏典，刑名违错，各杖一百，永不叙用。赛卢医不合赖钱，勒死平民；又不合修合毒药，致伤人命，发烟瘴地面，永远充军。蔡婆婆我家收养。窦娥罪改正明白。（词云）莫道我念亡女与他又罪消愆，也只可怜见楚州郡大旱三年。昔于公曾表白东海孝妇，果然是感召得灵雨如泉。岂可便推诿道天灾代有，竟不想人之意感应通天。今日个将文卷重行改正，方显的王家法不使民冤。
题目秉鉴持衡廉访法
正名感天动地窦娥冤
",关汉卿,https://song.gushiwen.cn/song//8c0bdd4aacb9.mp3
春江花月夜二首,"暮江平不动，春花满正开。
流波将月去，潮水带星来。
夜露含花气，春潭漾月晖。
汉水逢游女，湘川值二妃。
",杨广,https://song.gushiwen.cn/song/chenlang/6b00558ed48c.mp3
落梅风·心间事,"
心间事，说与他。动不动早言两罢。罢字儿碜可可你道是耍，我心里怕那不怕？

",马致远,https://song.gushiwen.cn/song//a0cee48cd687.mp3
,,,mp3
得胜令·四月一日喜雨,"
万象欲焦枯，一雨足沾濡。天地回生意，风云起壮图。农夫，舞破蓑衣绿；和余，欢喜的无是处。

",张养浩,https://song.gushiwen.cn/song//26b5b05ae82f.mp3
殿前欢·客中,"
望长安，前程渺渺鬓斑斑。南来北往随征雁，行路艰难。青泥小剑关，红叶湓江岸，白草连云栈。功名半纸，风雪千山。

",张可久,https://song.gushiwen.cn/song/chenlang/708baa5787a5.mp3
咏同心芙蓉,"
灼灼荷花瑞，亭亭出水中。
一茎孤引绿，双影共分红。
色夺歌人脸，香乱舞衣风。
名莲自可念，况复两心同。

",杜公瞻,https://song.gushiwen.cn/song//f365de8fa7dc.mp3
更衣曲,"
博山炯炯吐香雾，红烛引至更衣处。
夜如何其夜漫漫，邻鸡未鸣寒雁度。
庭前雪压松桂丛，廊下点点悬纱笼。
满堂醉客争笑语，嘈囋琵琶青幕中。

",刘禹锡,https://song.gushiwen.cn/song//fca60561ccda.mp3
西湖杂咏·秋,"
疏林红叶，芙蓉将谢，天然妆点秋屏列。
断霞遮，夕阳斜，山腰闪出闲亭榭。
分付画船且慢者。歌，休唱彻；诗，乘兴写。

",薛昂夫,https://song.gushiwen.cn/song//02c830e9bdda.mp3
聪明累,"
机关算尽太聪明，反算了卿卿性命！
生前心已碎，死后性空灵。
家富人宁，终有个，家亡人散各奔腾。
枉费了，意悬悬半世心；好一似，荡悠悠三更梦。
忽喇喇似大厦倾，昏惨惨似灯将尽。
呀！一场欢喜忽悲辛。叹人世，终难定！

",曹雪芹,https://song.gushiwen.cn/song//941bb8f67450.mp3
野望,"
寒鸦飞数点，流水绕孤村。
斜阳欲落处，一望黯消魂。

",杨广,https://song.gushiwen.cn/song/chenlang/53075671c008.mp3
上阳白发人,"
上阳人，上阳人，红颜暗老白发新。
绿衣监使守宫门，一闭上阳多少春。
玄宗末岁初选入，入时十六今六十。
同时采择百余人，零落年深残此身。
忆昔吞悲别亲族，扶入车中不教哭。
皆云入内便承恩，脸似芙蓉胸似玉。
未容君王得见面，已被杨妃遥侧目。
妒令潜配上阳宫，一生遂向空房宿。
宿空房，秋夜长，夜长无寐天不明。
耿耿残灯背壁影，萧萧暗雨打窗声。
春日迟，日迟独坐天难暮。
宫莺百啭愁厌闻，梁燕双栖老休妒。
莺归燕去长悄然，春往秋来不记年。
唯向深宫望明月，东西四五百回圆。
今日宫中年最老，大家遥赐尚书号。
小头鞵履窄衣裳，青黛点眉眉细长。
外人不见见应笑，天宝末年时世妆。
上阳人，苦最多。 　
少亦苦，老亦苦，少苦老苦两如何！
君不见昔时吕向美人赋，
又不见今日上阳白发歌！

",白居易,https://song.gushiwen.cn/song/chenlang/aa0d8af40588.mp3
昔昔盐,"垂柳覆金堤，蘼芜叶复齐。
水溢芙蓉沼，花飞桃李蹊。
采桑秦氏女，织锦窦家妻。
关山别荡子，风月守空闺。
恒敛千金笑，长垂双玉啼。
盘龙随镜隐，彩凤逐帷低。
飞魂同夜鹊，倦寝忆晨鸡。
暗牖悬蛛网，空梁落燕泥。
前年过代北，今岁往辽西。
一去无消息，那能惜马蹄。
",薛道衡,https://song.gushiwen.cn/song/chenlang/d1a688ff5cf7.mp3
醉高歌·感怀,"十年燕月歌声，几点吴霜鬓影。西风吹起鲈鱼兴，已在桑榆暮景。
荣枯枕上三更，傀儡场头四并。人生幻化如泡影，那个临危自省？
岸边烟柳苍苍，江上寒波漾漾。阳关旧曲低低唱，只恐行人断肠。
十年旧剑长吁，一曲琵琶暗许。月明江上别湓浦，愁听兰舟夜雨。
",姚燧,https://song.gushiwen.cn/song/chenlang/e4f466deb569.mp3
山坡羊·燕城述怀,"
云山有意，轩裳无计，被西风吹断功名泪。
去来兮，再休提！
青山尽解招人醉，得失到头皆物理。
得，他命里；失，咱命里。

",刘致,https://song.gushiwen.cn/song//d9ce66a29541.mp3
杜陵叟,"
杜陵叟，杜陵居，岁种薄田一顷余。
三月无雨旱风起，麦苗不秀多黄死。
九月降霜秋早寒，禾穗未熟皆青乾。
长吏明知不申破，急敛暴征求考课。
典桑卖地纳官租，明年衣食将何如？
剥我身上帛，夺我口中粟。
虐人害物即豺狼，何必钩爪锯牙食人肉？
不知何人奏皇帝，帝心恻隐知人弊。
白麻纸上书德音，京畿尽放今年税。
昨日里胥方到门，手持敕牒榜乡村。
十家租税九家毕，虚受吾君蠲免恩。

",白居易,https://song.gushiwen.cn/song/chenlang/f5071981bfd1.mp3
饮马长城窟行,"
肃肃秋风起，悠悠行万里。
万里何所行，横漠筑长城。
岂台小子智，先圣之所营。
树兹万世策，安此亿兆生。
讵敢惮焦思，高枕于上京。
北河见武节，千里卷戎旌。
山川互出没，原野穷超忽。
撞金止行阵，鸣鼓兴士卒。
千乘万旗动，饮马长城窟。
秋昏塞外云，雾暗关山月。
缘岩驿马上，乘空烽火发。
借问长城侯，单于入朝谒。
浊气静天山，晨光照高阙。
释兵仍振旅，要荒事万举。
饮至告言旋，功归清庙前。

",杨广,https://song.gushiwen.cn/song//3ed6b877606a.mp3
水仙子·舟中,"
孤舟夜泊洞庭边，灯火青荧对客船。朔风吹老梅花片，推开篷雪满天。诗豪与风雪争先。雪片与风鏖战，诗和雪缴缠。一笑琅然。

",孙周卿,https://song.gushiwen.cn/song/chenlang/2202ba7670c2.mp3
农臣怨,"
农臣何所怨，乃欲干人主。
不识天地心，徒然怨风雨。
将论草木患，欲说昆虫苦。
巡回宫阙傍，其意无由吐。
一朝哭都市，泪尽归田亩。
谣颂若采之，此言当可取。

",元结,https://song.gushiwen.cn/song//5440d6404ddf.mp3
蟾宫曲·赠名姬玉莲,"
荆山一片玲珑。分付冯夷，捧出波中。白羽香寒，琼衣露重，粉面冰融。知造化私加密宠，为风流洗尽娇红。月对芙蓉，人在帘栊。太华朝云，太液秋风。

",徐再思,https://song.gushiwen.cn/song//2de1c1f5e4fb.mp3
挽舟者歌,"我兄征辽东，饿死青山下。
今我挽龙舟，又阻隋堤道。
方今天下饥，路粮无些小。
前去三千程，此身安可保！
寒骨枕荒沙，幽魂泣烟草。
悲损门内妻，望断吾家老。
安得义男儿，焚此无主尸。
引其孤魂回，负其白骨归！
",佚名,https://song.gushiwen.cn/song//e2069c0797b6.mp3
大德歌·冬景,"
雪粉华，舞梨花，再不见烟村四五家。密洒堪图画，看疏林噪晚鸦。黄芦掩映清江下，斜缆着钓鱼艖。

",关汉卿,https://song.gushiwen.cn/song/chenlang/d3ba5a3a4d29.mp3
田家行,"
男声欣欣女颜悦，人家不怨言语别。
五月虽热麦风清，檐头索索缲车鸣。
野蚕作茧人不取，叶间扑扑秋蛾生。
麦收上场绢在轴，的知输得官家足。
不望入口复上身，且免向城卖黄犊。
田家衣食无厚薄，不见县门身即乐。

",王建,https://song.gushiwen.cn/song//f732cfcdda1d.mp3
梁甫吟,"
谁谓秋月明？蔽之不必一尺翳。
谁谓江水清？淆之不必一斗泥。
人情旦暮有翻覆，平地倏忽成山溪。
君不见桓公相仲父，竖刁终乱齐；
秦穆信逢孙，遂违百里奚。
赤符天子明见万里外，乃以薏苡为文犀。
停婚仆碑何震怒，青天白日生虹蜺。
明良际会有如此，而况童角不辨粟与稊。
外间皇父中艳妻，马角突兀连牝鸡。
以聪为聋狂作圣，颠倒衣裳行蒺藜。
屈原怀沙子胥弃，魑魅叫啸风凄凄。
梁甫吟，悲以凄。
岐山竹实日稀少，凤凰憔悴将安栖！

",刘基,https://song.gushiwen.cn/song//271ed874f859.mp3
绵州巴歌,"豆子山，打瓦鼓。
扬平山，撒白雨。
下白雨，取龙女。
织得绢，二丈五。
一半属罗江，一半属玄武。
",佚名,https://song.gushiwen.cn/song//fede92a860eb.mp3
驻马听·吹,"
裂石穿云，玉管宜横清更洁。霜天沙漠，鹧鸪风里欲偏斜。凤凰台上暮云遮，梅花惊作黄昏雪。人静也，一声吹落江楼月。

",白朴,https://song.gushiwen.cn/song/chenlang/be94c9923a39.mp3
寿阳曲·山市晴岚,"
花村外，草店西，晚霞明雨收天霁。四周山，一竿残照里，锦屏风又添铺翠。

",马致远,https://song.gushiwen.cn/song//649085c76209.mp3
织妇词,"
织妇何太忙，蚕经三卧行欲老。
蚕神女圣早成丝，今年丝税抽征早。
早征非是官人恶，去岁官家事戎索。
征人战苦束刀疮，主将勋高换罗幕。
缫丝织帛犹努力，变缉撩机苦难织。
东家头白双女儿，为解挑纹嫁不得。
檐前袅袅游丝上，上有蜘蛛巧来往。
羡他虫豸解缘天，能向虚空织罗网。

",元稹,https://song.gushiwen.cn/song//81d9fd573588.mp3
别宋常侍,"游人杜陵北，送客汉川东。
无论去与住，俱是一飘蓬。
秋鬓含霜白，衰颜倚酒红。
别有相思处，啼鸟杂夜风。
",尹式,https://song.gushiwen.cn/song//f9a4a3fa6796.mp3
惜芳春·秋望,"
千山落叶岩岩瘦，百尺危阑寸寸愁。有人独倚晚妆楼。楼外柳，眉暗不禁秋。

",乔吉,https://song.gushiwen.cn/song//162c96290e2e.mp3
大德歌·春,"
子规啼，不如归，道是春归人未归。几日添憔悴，虚飘飘柳絮飞。一春鱼雁无消息，则见双燕斗衔泥。

",关汉卿,https://song.gushiwen.cn/song/chenlang/36ed7c639f08.mp3
青楼曲二首,"白马金鞍从武皇，旌旗十万宿长杨。
楼头少妇鸣筝坐，遥见飞尘入建章。
驰道杨花满御沟，红妆缦绾上青楼。
金章紫绶千馀骑，夫婿朝回初拜侯。
",王昌龄,https://song.gushiwen.cn/song/chenlang/b6f04512d7ca.mp3
虞美人·春花秋月何时了,"
春花秋月何时了，往事知多少。小楼昨夜又东风，故国不堪回首月明中。
雕栏玉砌应犹在，只是朱颜改。问君能有几多愁，恰似一江春水向东流。(栏 同：阑)

",李煜,https://song.gushiwen.cn/song/jiangweiwei/3574610d74e0.mp3
采桑子·十年尘土湖州梦,"
十年尘土湖州梦，依旧相逢。眼约心同，空有灵犀一点通。
寻春自恨来何暮，春事成空。懊恼东风，绿尽疏阴落尽红。

",王寂,https://song.gushiwen.cn/song/chenlang/2e0dc4518910.mp3
田家词 / 田家行,"
牛靿咤咤，田确确，旱块敲牛蹄趵趵。
种得官仓珠颗谷，六十年来兵簇簇，日月食粮车辘辘。
一日官军收海服，驱牛驾车食牛肉，归来攸得牛两角。
重铸锄犁作斤劚，姑舂妇担去输官，输官不足归卖屋。
愿官早胜仇早覆，农死有儿牛有犊，誓不遣官军粮不足。

",元稹,https://song.gushiwen.cn/song//a3d2cb899ecf.mp3
南吕·四块玉·风情,"
我事事村，他般般丑。丑则丑村则村意相投。则为他丑心儿真，博得我村情儿厚。似这般丑眷属，村配偶，只除天上有。

",兰楚芳,https://song.gushiwen.cn/song//10edada19afa.mp3
相见欢·无言独上西楼,"
无言独上西楼，月如钩。寂寞梧桐深院锁清秋。
剪不断，理还乱，是离愁。别是一般滋味在心头。(一般 一作：一番)

",李煜,https://song.gushiwen.cn/song/chenlang/804144e6b0dd.mp3
红线毯,"
红线毯，择茧缲丝清水煮，拣丝练线红蓝染。 
染为红线红于蓝，织作披香殿上毯。
披香殿广十丈馀，红线织成可殿铺。
彩丝茸茸香拂拂，线软花虚不胜物。
美人蹋上歌舞来，罗袜绣鞋随步没。
太原毯涩毳缕硬，蜀都褥薄锦花冷，
不如此毯温且柔，年年十月来宣州。
宣城太守加样织，自谓为臣能竭力。
百夫同担进宫中，线厚丝多卷不得。
宣城太守知不知，一丈毯，千两丝。
地不知寒人要暖，少夺人衣作地衣。

",白居易,https://song.gushiwen.cn/song//a90d9444403b.mp3
人月圆·会稽怀古,"
林深藏却云门寺，回首若耶溪。
苎萝人去，蓬莱山在，老树荒碑。
神仙何处，烧丹傍井，试墨临池。
荷花十里，清风鉴水，明月天衣。

",张可久,https://song.gushiwen.cn/song/chenlang/c5eb078b2923.mp3
人月圆·春日湖上,"
小楼还被青山碍，隔断楚天遥。昨宵入梦，那人如玉，何处吹箫？门前朝暮，无情秋月，有信春潮。看看憔悴，飞花心事，残柳眉梢。

",张可久,https://song.gushiwen.cn/song/chenlang/96399a62a360.mp3
浪淘沙令·帘外雨潺潺,"
帘外雨潺潺，春意阑珊。罗衾不耐五更寒。梦里不知身是客，一晌贪欢。
独自莫凭栏，无限江山。别时容易见时难。流水落花春去也，天上人间。

",李煜,https://song.gushiwen.cn/song/chenlang/07be0fb0e7a4.mp3
离骚,"
帝高阳之苗裔兮，朕皇考曰伯庸。
摄提贞于孟陬兮，惟庚寅吾以降。
皇览揆余初度兮，肇锡余以嘉名：
名余曰正则兮，字余曰灵均。
纷吾既有此内美兮，又重之以修能。
扈江离与辟芷兮，纫秋兰以为佩。
汩余若将不及兮，恐年岁之不吾与。
朝搴阰之木兰兮，夕揽洲之宿莽。
日月忽其不淹兮，春与秋其代序。
惟草木之零落兮，恐美人之迟暮。(惟 通：唯)
不抚壮而弃秽兮，何不改乎此度？
乘骐骥以驰骋兮，来吾道夫先路！
昔三后之纯粹兮，固众芳之所在。
杂申椒与菌桂兮，岂惟纫夫蕙茝！
彼尧、舜之耿介兮，既遵道而得路。
何桀纣之猖披兮，夫惟捷径以窘步。
惟夫党人之偷乐兮，路幽昧以险隘。
岂余身之殚殃兮，恐皇舆之败绩！
忽奔走以先后兮，及前王之踵武。
荃不查余之中情兮，反信谗而齌怒。
余固知謇謇之为患兮，忍而不能舍也。
指九天以为正兮，夫惟灵修之故也。
曰黄昏以为期兮，羌中道而改路！
初既与余成言兮，后悔遁而有他。
余既不难夫离别兮，伤灵修之数化。
余既滋兰之九畹兮，又树蕙之百亩。
畦留夷与揭车兮，杂杜衡与芳芷。
冀枝叶之峻茂兮，愿俟时乎吾将刈。
虽萎绝其亦何伤兮，哀众芳之芜秽。
众皆竞进以贪婪兮，凭不厌乎求索。
羌内恕己以量人兮，各兴心而嫉妒。
忽驰骛以追逐兮，非余心之所急。
老冉冉其将至兮，恐修名之不立。
朝饮木兰之坠露兮，夕餐秋菊之落英。
苟余情其信姱以练要兮，长顑颔亦何伤。
掔木根以结茝兮，贯薜荔之落蕊。
矫菌桂以纫蕙兮，索胡绳之纚纚。
謇吾法夫前修兮，非世俗之所服。
虽不周于今之人兮，愿依彭咸之遗则。
长太息以掩涕兮，哀民生之多艰。
余虽好修姱以鞿羁兮，謇朝谇而夕替。
既替余以蕙纕兮，又申之以揽茝。
亦余心之所善兮，虽九死其犹未悔。
怨灵修之浩荡兮，终不察夫民心。
众女嫉余之蛾眉兮，谣诼谓余以善淫。
固时俗之工巧兮，偭规矩而改错。
背绳墨以追曲兮，竞周容以为度。
忳郁邑余侘傺兮，吾独穷困乎此时也。
宁溘死以流亡兮，余不忍为此态也。
鸷鸟之不群兮，自前世而固然。
何方圜之能周兮，夫孰异道而相安？
屈心而抑志兮，忍尤而攘诟。
伏清白以死直兮，固前圣之所厚。
悔相道之不察兮，延伫乎吾将反。
回朕车以复路兮，及行迷之未远。
步余马于兰皋兮，驰椒丘且焉止息。
进不入以离尤兮，退将复修吾初服。
制芰荷以为衣兮，集芙蓉以为裳。
不吾知其亦已兮，苟余情其信芳。
高余冠之岌岌兮，长余佩之陆离。
芳与泽其杂糅兮，唯昭质其犹未亏。
忽反顾以游目兮，将往观乎四荒。
佩缤纷其繁饰兮，芳菲菲其弥章。
民生各有所乐兮，余独好修以为常。
虽体解吾犹未变兮，岂余心之可惩。
女嬃之婵媛兮，申申其詈予，曰：
鲧婞直以亡身兮，终然夭乎羽之野。
汝何博謇而好修兮，纷独有此姱节？
薋菉葹以盈室兮，判独离而不服。
众不可户说兮，孰云察余之中情？
世并举而好朋兮，夫何茕独而不予听？
依前圣以节中兮，喟凭心而历兹。
济沅、湘以南征兮，就重华而敶词：
启《九辩》与《九歌》兮，夏康娱以自纵。
不顾难以图后兮，五子用失乎家衖。
羿淫游以佚畋兮，又好射夫封狐。
固乱流其鲜终兮，浞又贪夫厥家。
浇身被服强圉兮，纵欲而不忍。
日康娱而自忘兮，厥首用夫颠陨。
夏桀之常违兮，乃遂焉而逢殃。
后辛之菹醢兮，殷宗用而不长。
汤、禹俨而祗敬兮，周论道而莫差。
举贤才而授能兮，循绳墨而不颇。
皇天无私阿兮，览民德焉错辅。
夫维圣哲以茂行兮，苟得用此下土。
瞻前而顾后兮，相观民之计极。
夫孰非义而可用兮？孰非善而可服？
阽余身而危死兮，览余初其犹未悔。
不量凿而正枘兮，固前修以菹醢。
曾歔欷余郁邑兮，哀朕时之不当。
揽茹蕙以掩涕兮，沾余襟之浪浪。
跪敷衽以陈辞兮，耿吾既得此中正。
驷玉虬以椉鹥兮，溘埃风余上征。
朝发轫于苍梧兮，夕余至乎县圃。
欲少留此灵琐兮，日忽忽其将暮。
吾令羲和弭节兮，望崦嵫而勿迫。
路曼曼其修远兮，吾将上下而求索。
饮余马于咸池兮，总余辔乎扶桑。
折若木以拂日兮，聊逍遥以相羊。
前望舒使先驱兮，后飞廉使奔属。
鸾皇为余先戒兮，雷师告余以未具。
吾令凤鸟飞腾兮，继之以日夜。
飘风屯其相离兮，帅云霓而来御。
纷总总其离合兮，斑陆离其上下。
吾令帝阍开关兮，倚阊阖而望予。
时暧暧其将罢兮，结幽兰而延伫。
世溷浊而不分兮，好蔽美而嫉妒。
朝吾将济于白水兮，登阆风而绁马。
忽反顾以流涕兮，哀高丘之无女。
溘吾游此春宫兮，折琼枝以继佩。
及荣华之未落兮，相下女之可诒。
吾令丰隆乘云兮，求宓妃之所在。
解佩纕以结言兮，吾令謇修以为理。
纷总总其离合兮，忽纬繣其难迁。
夕归次于穷石兮，朝濯发乎洧盘。
保厥美以骄傲兮，日康娱以淫游。
虽信美而无礼兮，来违弃而改求。
览相观于四极兮，周流乎天余乃下。
望瑶台之偃蹇兮，见有娀之佚女。
吾令鸩为媒兮，鸩告余以不好。
雄鸠之鸣逝兮，余犹恶其佻巧。
心犹豫而狐疑兮，欲自适而不可。
凤皇既受诒兮，恐高辛之先我。
欲远集而无所止兮，聊浮游以逍遥。
及少康之未家兮，留有虞之二姚。
理弱而媒拙兮，恐导言之不固。
世溷浊而嫉贤兮，好蔽美而称恶。
闺中既以邃远兮，哲王又不寤。
怀朕情而不发兮，余焉能忍而与此终古？
索琼茅以筳篿兮，命灵氛为余占之。
曰：两美其必合兮，孰信修而慕之？
思九州之博大兮，岂惟是其有女？
曰：勉远逝而无狐疑兮，孰求美而释女？
何所独无芳草兮，尔何怀乎故宇？
世幽昧以昡曜兮，孰云察余之善恶？
民好恶其不同兮，惟此党人其独异！
户服艾以盈要兮，谓幽兰其不可佩。
览察草木其犹未得兮，岂珵美之能当？
苏粪壤以充祎兮，谓申椒其不芳。
欲从灵氛之吉占兮，心犹豫而狐疑。
巫咸将夕降兮，怀椒糈而要之。
百神翳其备降兮，九疑缤其并迎。
皇剡剡其扬灵兮，告余以吉故。
曰：勉升降以上下兮，求矩矱之所同。
汤、禹俨而求合兮，挚、咎繇而能调。
苟中情其好修兮，又何必用夫行媒？
说操筑于傅岩兮，武丁用而不疑。
吕望之鼓刀兮，遭周文而得举。
宁戚之讴歌兮，齐桓闻以该辅。
及年岁之未晏兮，时亦犹其未央。
恐鹈鴂之先鸣兮，使夫百草为之不芳。
何琼佩之偃蹇兮，众薆然而蔽之。
惟此党人之不谅兮，恐嫉妒而折之。
时缤纷其变易兮，又何可以淹留？
兰芷变而不芳兮，荃蕙化而为茅。
何昔日之芳草兮，今直为此萧艾也？
岂其有他故兮，莫好修之害也！
余以兰为可恃兮，羌无实而容长。
委厥美以从俗兮，苟得列乎众芳。
椒专佞以慢慆兮，樧又欲充夫佩帏。
既干进而务入兮，又何芳之能祗？
固时俗之流从兮，又孰能无变化？
览椒兰其若兹兮，又况揭车与江离？
惟兹佩之可贵兮，委厥美而历兹。
芳菲菲而难亏兮，芬至今犹未沬。
和调度以自娱兮，聊浮游而求女。
及余饰之方壮兮，周流观乎上下。
灵氛既告余以吉占兮，历吉日乎吾将行。
折琼枝以为羞兮，精琼爢以为粻。
为余驾飞龙兮，杂瑶象以为车。
何离心之可同兮？吾将远逝以自疏。
邅吾道夫昆仑兮，路修远以周流。
扬云霓之晻蔼兮，鸣玉鸾之啾啾。
朝发轫于天津兮，夕余至乎西极。
凤皇翼其承旗兮，高翱翔之翼翼。
忽吾行此流沙兮，遵赤水而容与。
麾蛟龙使梁津兮，诏西皇使涉予。
路修远以多艰兮，腾众车使径待。
路不周以左转兮，指西海以为期。
屯余车其千乘兮，齐玉轪而并驰。
驾八龙之婉婉兮，载云旗之委蛇。
抑志而弭节兮，神高驰之邈邈。
奏《九歌》而舞《韶》兮，聊假日以媮乐。
陟升皇之赫戏兮，忽临睨夫旧乡。
仆夫悲余马怀兮，蜷局顾而不行。
乱曰：已矣哉！
国无人莫我知兮，又何怀乎故都！
既莫足与为美政兮，吾将从彭咸之所居！

",屈原,https://song.gushiwen.cn/song/chenlang/f5714bcd33e3.mp3
四块玉·警世,"
狗探汤，鱼着网，急走沿身痛着伤。柳腰花貌邪魔旺。柳弄娇，花艳妆，君莫赏。

",曾瑞,https://song.gushiwen.cn/song//2a91b3466c4d.mp3
雁儿落带得胜令·退隐,"
云来山更佳，云去山如画，山因云晦明，云共山高下。
倚仗立云沙，回首见山家，野鹿眠山草，山猿戏野花。云霞，我爱山无价，看时，行踏，云山也爱咱。

",张养浩,https://song.gushiwen.cn/song/chenlang/4ef0e84cc102.mp3
相见欢·林花谢了春红,"
林花谢了春红，太匆匆。无奈朝来寒雨晚来风。
胭脂泪，相留醉，几时重。自是人生长恨水长东。(相留 一作：留人)

",李煜,https://song.gushiwen.cn/song/chenlang/2dcf6f7cfbbc.mp3
九歌,"东皇太一
吉日兮辰良，穆将愉兮上皇；
抚长剑兮玉珥，璆锵鸣兮琳琅；
瑶席兮玉瑱，盍将把兮琼芳；
蕙肴蒸兮兰藉，奠桂酒兮椒浆；
扬枹兮拊鼓，疏缓节兮安歌；
陈竽瑟兮浩倡；
灵偃蹇兮姣服，芳菲菲兮满堂；
五音纷兮繁会，君欣欣兮乐康。
云中君
浴兰汤兮沐芳，华采衣兮若英；
灵连蜷兮既留，烂昭昭兮未央；
謇将憺兮寿宫，与日月兮齐光；
龙驾兮帝服，聊翱游兮周章；
灵皇皇兮既降，猋远举兮云中；
览冀洲兮有余，横四海兮焉穷；
思夫君兮太息，极劳心兮忡忡；
湘君
君不行兮夷犹，蹇谁留兮中洲；
美要眇兮宜修，沛吾乘兮桂舟；
令沅湘兮无波，使江水兮安流；
望夫君兮未来，吹参差兮谁思；
驾飞龙兮北征，邅吾道兮洞庭；
薜荔柏兮蕙绸，荪桡兮兰旌；
望涔阳兮极浦，横大江兮扬灵；
扬灵兮未极，女婵媛兮为余太息；
横流涕兮潺湲，隐思君兮陫侧；
桂棹兮兰枻，斵冰兮积雪；
采薜荔兮水中，搴芙蓉兮木末；
心不同兮媒劳，恩不甚兮轻绝；
石濑兮浅浅，飞龙兮翩翩；
交不忠兮怨长，期不信兮告余以不闲；
朝骋骛兮江皋，夕弭节兮北渚；
鸟次兮屋上，水周兮堂下；
捐余玦兮江中，遗余佩兮醴浦；
采芳洲兮杜若，将以遗兮下女；
时不可兮再得，聊逍遥兮容与。
湘夫人
帝子降兮北渚，目眇眇兮愁予；
袅袅兮秋风，洞庭波兮木叶下；
登白薠兮骋望，与佳期兮夕张；
鸟何萃兮苹中，罾何为兮木上？(苹 通：蘋)
沅有茝兮醴有兰，思公子兮未敢言；
荒忽兮远望，观流水兮潺湲；
麋何食兮庭中，蛟何为兮水裔；
朝驰余马兮江皋，夕济兮西澨；
闻佳人兮召余，将腾驾兮偕逝；
筑室兮水中，葺之兮荷盖；
荪壁兮紫坛，播芳椒兮成堂；
桂栋兮兰橑，辛夷楣兮药房；
罔薜荔兮为帷，擗蕙櫋兮既张；
白玉兮为镇，疏石兰兮为芳；
芷葺兮荷屋，缭之兮杜衡；
合百草兮实庭，建芳馨兮庑门；
九嶷缤兮并迎，灵之来兮如云；
捐余袂兮江中，遗余褋兮醴浦；
搴汀洲兮杜若，将以遗兮远者；
时不可兮骤得，聊逍遥兮容与！
大司命
广开兮天门，纷吾乘兮玄云；
令飘风兮先驱，使涷雨兮洒尘；
君回翔兮以下，逾空桑兮从女；
纷总总兮九州，何寿夭兮在予；
高飞兮安翔，乘清气兮御阴阳；
吾与君兮齐速，导帝之兮九坑；
灵衣兮被被，玉佩兮陆离；
一阴兮一阳，众莫知兮余所为；
折疏麻兮瑶华，将以遗兮离居；
老冉冉兮既极，不寖近兮愈疏；
乘龙兮辚辚，高驰兮冲天；
结桂枝兮延伫，羌愈思兮愁人；
愁人兮奈何，愿若今兮无亏；
固人命兮有当，孰离合兮可为？
少司命
秋兰兮麋芜，罗生兮堂下；
绿叶兮素华，芳菲菲兮袭予；
夫人自有兮美子，荪何以兮愁苦；
秋兰兮青青，绿叶兮紫茎；
满堂兮美人，忽独与余兮目成；
入不言兮出不辞，乘回风兮载云旗；
悲莫悲兮生别离，乐莫乐兮新相知；
荷衣兮蕙带，儵而来兮忽而逝；
夕宿兮帝郊，君谁须兮云之际；
与女沐兮咸池，曦女发兮阳之阿；
望美人兮未来，临风怳兮浩歌；
孔盖兮翠旌，登九天兮抚彗星；
竦长剑兮拥幼艾，荪独宜兮为民正。
东君
暾将出兮东方，照吾槛兮扶桑；
抚余马兮安驱，夜皎皎兮既明；
驾龙輈兮乘雷，载云旗兮委蛇；
长太息兮将上，心低徊兮顾怀；
羌声色兮娱人，观者儋兮忘归；
縆瑟兮交鼓，萧钟兮瑶簴；
鸣篪兮吹竽，思灵保兮贤姱；
翾飞兮翠曾，展诗兮会舞；
应律兮合节，灵之来兮敝日；
青云衣兮白霓裳，举长矢兮射天狼；
操余弧兮反沦降，援北斗兮酌桂浆；
撰余辔兮高驰翔，杳冥冥兮以东行。
河伯
与女游兮九河，冲风起兮水扬波；
乘水车兮荷盖，驾两龙兮骖螭；
登昆仑兮四望，心飞扬兮浩荡；
日将暮兮怅忘归，惟极浦兮寤怀；
鱼鳞屋兮龙堂，紫贝阙兮珠宫；
灵何惟兮水中；
乘白鼋兮逐文鱼，与女游兮河之渚；
流澌纷兮将来下；
子交手兮东行，送美人兮南浦；
波滔滔兮来迎，鱼鳞鳞兮媵予。
山鬼
若有人兮山之阿，被薜荔兮带女萝；
既含睇兮又宜笑，子慕予兮善窈窕；
乘赤豹兮从文狸，辛夷车兮结桂旗；
被石兰兮带杜衡，折芳馨兮遗所思；
余处幽篁兮终不见天，路险难兮独后来；
表独立兮山之上，云容容兮而在下；
杳冥冥兮羌昼晦，东风飘兮神灵雨；
留灵修兮憺忘归，岁既晏兮孰华予；
采三秀兮于山间，石磊磊兮葛蔓蔓；
怨公子兮怅忘归，君思我兮不得闲；
山中人兮芳杜若，饮石泉兮荫松柏；
君思我兮然疑作；
雷填填兮雨冥冥，猿啾啾兮狖夜鸣；
风飒飒兮木萧萧，思公子兮徒离忧。
国殇
操吴戈兮被犀甲，车错毂兮短兵接；
旌蔽日兮敌若云，矢交坠兮士争先；
凌余阵兮躐余行，左骖殪兮右刃伤；
霾两轮兮絷四马，援玉枹兮击鸣鼓；
天时怼兮威灵怒，严杀尽兮弃原野；
出不入兮往不反，平原忽兮路超远；
带长剑兮挟秦弓，首身离兮心不惩；
诚既勇兮又以武，终刚强兮不可凌；
身既死兮神以灵，魂魄毅兮为鬼雄。
礼魂
成礼兮会鼓，传芭兮代舞；
姱女倡兮容与；
春兰兮秋菊，长无绝兮终古。
",屈原,https://song.gushiwen.cn/song/make/a18a1d071633.mp3
清江引·弃微名去来心快哉,"
弃微名去来心快哉，一笑白云外。知音三五人，痛饮何妨碍？醉袍袖舞嫌天地窄。

",贯云石,https://song.gushiwen.cn/song//e35fd0ff5ca2.mp3
长相思·一重山,"
一重山，两重山。山远天高烟水寒，相思枫叶丹。
菊花开，菊花残。塞雁高飞人未还，一帘风月闲。

",李煜,https://song.gushiwen.cn/song/chenlang/2693da9ced02.mp3
凌波仙·吊乔梦符,"
平生湖海少知音，几曲宫商大用心，百年光景还争甚？空赢得雪鬓侵。跨仙禽路绕云深。欲挂坟前剑，重听膝上琴。漫携琴载酒相寻。

",钟嗣成,https://song.gushiwen.cn/song//2a7490e3eeb2.mp3
天问,"
曰：遂古之初，谁传道之？
上下未形，何由考之？
冥昭瞢暗，谁能极之？
冯翼惟象，何以识之？
明明暗暗，惟时何为？
阴阳三合，何本何化？
圜则九重，孰营度之？
惟兹何功，孰初作之？
斡维焉系，天极焉加？
八柱何当，东南何亏？
九天之际，安放安属？
隅隈多有，谁知其数？
天何所沓？十二焉分？
日月安属？列星安陈？
出自汤谷，次于蒙汜。
自明及晦，所行几里？
夜光何德，死则又育？
厥利维何，而顾菟在腹？
女岐无合，夫焉取九子？
伯强何处？惠气安在？
何阖而晦？何开而明？
角宿未旦，曜灵安藏？
不任汩鸿，师何以尚之？
佥曰“何忧，何不课而行之？”
鸱龟曳衔，鲧何听焉？
顺欲成功，帝何刑焉？
永遏在羽山，夫何三年不施？
伯禹愎鲧，夫何以变化？
纂就前绪，遂成考功。
何续初继业，而厥谋不同？
洪泉极深，何以窴之？
地方九则，何以坟之？
应龙何画？河海何历？
鲧何所营？禹何所成？
康回冯怒，墬何故以东南倾？
九州安错？川谷何洿？
东流不溢，孰知其故？
东西南北，其修孰多？
南北顺椭，其衍几何？
昆仑悬圃，其尻安在？
增城九重，其高几里？
四方之门，其谁从焉？
西北辟启，何气通焉？
日安不到？烛龙何照？
羲和之未扬，若华何光？
何所冬暖？何所夏寒？
焉有石林？何兽能言？
焉有虬龙，负熊以游？
雄虺九首，鯈忽焉在？
何所不死？长人何守？
靡蓱九衢，枲华安居？
灵蛇吞象，厥大何如？
黑水玄趾，三危安在？
延年不死，寿何所止？
鲮鱼何所？鬿堆焉处？
羿焉彃日？乌焉解羽？
禹之力献功，降省下土四方。
焉得彼嵞山女，而通之於台桑？
闵妃匹合，厥身是继。
胡维嗜不同味，而快鼌饱？
启代益作后，卒然离蠥。
何启惟忧，而能拘是达？
皆归射鞫，而无害厥躬。
何后益作革，而禹播降？
启棘宾商，《九辨》《九歌》。
何勤子屠母，而死分竟地？
帝降夷羿，革孽夏民。
胡射夫河伯，而妻彼雒嫔？
冯珧利决，封豨是射。
何献蒸肉之膏，而后帝不若？
浞娶纯狐，眩妻爰谋。
何羿之射革，而交吞揆之？
阻穷西征，岩何越焉？
化而为黄熊，巫何活焉？
咸播秬黍，莆雚是营。
何由并投，而鲧疾修盈？
白蜺婴茀，胡为此堂？
安得夫良药，不能固臧？
天式从横，阳离爰死。
大鸟何鸣，夫焉丧厥体？
蓱号起雨，何以兴之？
撰体协胁，鹿何膺之？
鳌戴山抃，何以安之？
释舟陵行，何之迁之？
惟浇在户，何求于嫂？
何少康逐犬，而颠陨厥首？
女歧缝裳，而馆同爰止。
何颠易厥首，而亲以逢殆？
汤谋易旅，何以厚之？
覆舟斟寻，何道取之？
桀伐蒙山，何所得焉？
妺嬉何肆，汤何殛焉？
舜闵在家，父何以鳏？
尧不姚告，二女何亲？
厥萌在初，何所亿焉？
璜台十成，谁所极焉？
登立为帝，孰道尚之？
女娲有体，孰制匠之？
舜服厥弟，终然为害。
何肆犬豕，而厥身不危败？
吴获迄古，南岳是止。
孰期去斯，得两男子？
缘鹄饰玉，后帝是飨。
何承谋夏桀，终以灭丧？
帝乃降观，下逢伊挚。
何条放致罚，而黎服大说？
简狄在台，喾何宜？
玄鸟致贻，女何喜？
该秉季德，厥父是臧。
胡终弊于有扈，牧夫牛羊？
干协时舞，何以怀之？
平胁曼肤，何以肥之？
有扈牧竖，云何而逢？
击床先出，其命何从？
恒秉季德，焉得夫朴牛？
何往营班禄，不但还来？
昏微循迹，有狄不宁。
何繁鸟萃棘，负子肆情？
眩弟并淫，危害厥兄。
何变化以作诈，而后嗣逢长？
成汤东巡，有莘爰极。
何乞彼小臣，而吉妃是得？
水滨之木，得彼小子。
夫何恶之，媵有莘之妇？
汤出重泉，夫何辠尤？
不胜心伐帝，夫谁使挑之？
会朝争盟，何践吾期？
苍鸟群飞，孰使萃之？
列击纣躬，叔旦不嘉。
何亲揆发足，周之命以咨嗟？
授殷天下，其位安施？
反成乃亡，其罪伊何？
争遣伐器，何以行之？
并驱击翼，何以将之？
昭后成游，南土爰底。
厥利惟何，逢彼白雉？
穆王巧梅，夫何为周流？
环理天下，夫何索求？
妖夫曳炫，何号于市？
周幽谁诛？焉得夫褒姒？
天命反侧，何罚何佑？
齐桓九会，卒然身杀。
彼王纣之躬，孰使乱惑？
何恶辅弼，谗谄是服？
比干何逆，而抑沈之？
雷开阿顺，而赐封之？
何圣人之一德，卒其异方？
梅伯受醢，箕子详狂？
稷维元子，帝何竺之？
投之于冰上，鸟何燠之？
何冯弓挟矢，殊能将之？
既惊帝切激，何逢长之？
伯昌号衰，秉鞭作牧。
何令彻彼岐社，命有殷国？
迁藏就岐，何能依？
殷有惑妇，何所讥？
受赐兹醢，西伯上告。
何亲就上帝罚，殷之命以不救？
师望在肆，昌何识？
鼓刀扬声，后何喜？
武发杀殷，何所悒？
载尸集战，何所急？
伯林雉经，维其何故？
何感天抑墬，夫谁畏惧？
皇天集命，惟何戒之？
受礼天下，又使至代之？
初汤臣挚，后兹承辅。
何卒官汤，尊食宗绪？
勋阖梦生，少离散亡。
何壮武历，能流厥严？
彭铿斟雉，帝何飨？
受寿永多，夫何久长？
中央共牧，后何怒？
蜂蛾微命，力何固？
惊女采薇，鹿何佑？
北至回水，萃何喜？
兄有噬犬，弟何欲？
易之以百两，卒无禄？
薄暮雷电，归何忧？
厥严不奉，帝何求？
伏匿穴处，爰何云？
荆勋作师，夫何长？
悟过改更，我又何言？
吴光争国，久余是胜。
何环穿自闾社丘陵，爰出子文？
吾告堵敖以不长。
何试上自予，忠名弥彰？

",屈原,https://song.gushiwen.cn/song//12f82c602c43.mp3
破阵子·四十年来家国,"
四十年来家国，三千里地山河。凤阁龙楼连霄汉，玉树琼枝作烟萝，几曾识干戈？
一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。

",李煜,https://song.gushiwen.cn/song/chenlang/fb376e0150f1.mp3
大德歌·冬,"
雪纷纷，掩重门，不由人不断魂，瘦损江梅韵。那里是清江江上村，香闺里冷落谁瞅问？好一个憔悴的凭栏人。

",关汉卿,https://song.gushiwen.cn/song/chenlang/fc0c91c784cb.mp3
九章,"惜诵
　　惜诵以致愍兮，发愤以抒情。
　　所作忠而言之兮，指苍天以为正。
　　令五帝使折中兮，戒六神与向服。
　　俾山川以备御兮，命咎繇使听直。
　　竭忠诚而事君兮，反离群而赘肬。
　　忘儇媚以背众兮，待明君其知之。
　　言与行其可迹兮，情与貌其不变。
　　故相臣莫若君兮，所以证之不远。
　　吾谊先君而后身兮，羌众人之所仇也。
　　专惟君而无他兮，又众兆之所雠也。
　　壹心而不豫兮，羌无可保也。
　　疾亲君而无他兮，有招祸之道也。
　　思君其莫我忠兮，忽忘身之贱贫。
　　事君而不贰兮，迷不知宠之门。
　　患何罪以遇罚兮，亦非余之所志也。
　　行不群以巅越兮，又众兆之所咍也。
　　纷逢尤以离谤兮，謇不可释也。
　　情沉抑而不达兮，又蔽而莫之白也。
　　心郁邑余侘傺兮，又莫察余之中情。
　　固烦言不可结而诒兮，愿陈志而无路。
　　退静默而莫余知兮，进号呼又莫吾闻。
　　申侘傺之烦惑兮，中闷瞀之忳忳。
　　昔余梦登天兮，魂中道而无杭。
　　吾使厉神占之兮，曰有志极而无旁。
　　终危独以离异兮，曰君可思而不可恃。
　　故众口其铄金兮，初若是而逢殆。
　　惩于羹者而吹齑兮，何不变此志也？
　　欲释阶而登天兮，犹有曩之态也。
　　众骇遽以离心兮，又何以为此伴也？
　　同极而异路兮，又何以为此援也？
　　晋申生之孝子兮，父信谗而不好。
　　行婞直而不豫兮，鲧功用而不就。
　　吾闻作忠以造怨兮，忽谓之过言。
　　九折臂而成医兮，吾至今而知其信然。
　　矰弋机而在上兮，罻罗张而在下。
　　设张辟以娱君兮，愿侧身而无所。
　　欲儃徊以干傺兮，恐重患而离尤。
　　欲高飞而远集兮，君罔谓汝何之？
　　欲横奔而失路兮，盖志坚而不忍。
　　背膺牉以交痛兮，心郁结而纡轸。
　　擣木兰以矫蕙兮，糳申椒以为粮。
　　播江离与滋菊兮，愿春日以为糗芳。
　　恐情质之不信兮，故重著以自明。
　　矫兹媚以私处兮，愿曾思而远身。
涉江
　　余幼好此奇服兮，年既老而不衰。
　　带长铗之陆离兮，冠切云之崔嵬，
　　被明月兮佩宝璐。
　　世混浊而莫余知兮，吾方高驰而不顾。
　　驾青虬兮骖白螭，吾与重华游兮瑶之圃。
　　登昆仑兮食玉英，与天地兮同寿，
　　与日月兮同光。
　　哀南夷之莫吾知兮，旦余济乎江湘。
　　乘鄂渚而反顾兮，欸秋冬之绪风。
　　步余马兮山皋，邸余车兮方林。
　　乘舲船余上沅兮，齐吴榜以击汰。
　　船容与而不进兮，淹回水而疑滞。
　　朝发枉渚兮，夕宿辰阳。
　　苟余心其端直兮，虽僻远之何伤。
　　入溆浦余儃徊兮，迷不知吾所如。
　　深林杳以冥冥兮，乃猿狖之所居。
　　山峻高以蔽日兮，下幽晦以多雨。
　　霰雪纷其无垠兮，云霏霏而承宇。
　　哀吾生之无乐兮，幽独处乎山中。
　　吾不能变心而从俗兮，固将愁苦而终穷。
　　接舆髡首兮，桑扈臝行。
　　忠不必用兮，贤不必以。
　　伍子逢殃兮，比干菹醢。
　　与前世而皆然兮，吾又何怨乎今之人！
　　余将董道而不豫兮，固将重昏而终身！
　　乱曰：鸾鸟凤皇，日以远兮。
　　燕雀乌鹊，巢堂坛兮。
　　露申辛夷，死林薄兮。
　　腥臊并御，芳不得薄兮。
　　阴阳易位，时不当兮。
　　怀信佗傺，忽乎吾将行兮！
哀郢
　　皇天之不纯命兮，何百姓之震愆？
　　民离散而相失兮，方仲春而东迁。
　　去故乡而就远兮，遵江夏以流亡。
　　出国门而轸怀兮，甲之鼂吾以行。
　　发郢都而去闾兮，怊荒忽其焉极？
　　楫齐扬以容与兮，哀见君而不再得。
　　望长楸而太息兮，涕淫淫其若霰。
　　过夏首而西浮兮，顾龙门而不见。
　　心婵媛而伤怀兮，眇不知其所蹠。
　　顺风波以从流兮，焉洋洋而为客。
　　凌阳侯之汜滥兮，忽翱翔之焉薄。
　　心絓结而不解兮，思蹇产而不释。
　　将运舟而下浮兮，上洞庭而下江。
　　去终古之所居兮，今逍遥而来东。
　　羌灵魂之欲归兮，何须臾而忘反。
　　背夏浦而西思兮，哀故都之日远。
　　登大坟以远望兮，聊以舒吾忧心。
　　哀州土之平乐兮，悲江介之遗风。
　　当陵阳之焉至兮，淼南渡之焉如？
　　曾不知夏之为丘兮，孰两东门之可芜？
　　心不怡之长久兮，忧与愁其相接。
　　惟郢路之辽远兮，江与夏之不可涉。
　　忽若去不信兮，至今九年而不复。
　　惨郁郁而不通兮，蹇侘傺而含慼。
　　外承欢之汋约兮，谌荏弱而难持。
　　忠湛湛而愿进兮，妒被离而鄣之。
　　尧舜之抗行兮，瞭杳杳而薄天。
　　众谗人之嫉妒兮，被以不慈之伪名。
　　憎愠惀之修美兮，好夫人之慷慨。
　　众踥蹀而日进兮，美超远而逾迈。
　　乱曰：
　　曼余目以流观兮，冀一反之何时？
　　鸟飞反故乡兮，狐死必首丘。
　　信非吾罪而弃逐兮，何日夜而忘之？
抽思
　　心郁郁之忧思兮，独永叹乎增伤。
　　思蹇产之不释兮，曼遭夜之方长。
　　悲秋风之动容兮，何回极之浮浮。
　　数惟荪之多怒兮，伤余心之忧忧。
　　愿摇起而横奔兮，览民尤以自镇。
　　结微情以陈词兮，矫以遗夫美人。
　　昔君与我诚言兮，曰黄昏以为期。
　　羌中道而回畔兮，反既有此他志。
　　憍吾以其美好兮，览余以其修姱。
　　与余言而不信兮，盖为余而造怒。
　　愿承閒而自察兮，心震悼而不敢。
　　悲夷犹而冀进兮，心怛伤之憺憺。
　　兹历情以陈辞兮，荪详聋而不闻。
　　固切人之不媚兮，众果以我为患。
　　初吾所陈之耿著兮，岂至今其庸亡？
　　何独乐斯之謇謇兮？愿荪美之可光。
　　望三王以为像兮，指彭咸以为仪。
　　夫何极而不至兮，故远闻而难亏。
　　善不由外来兮，名不可以虚作。
　　孰无施而有报兮，孰不实而有获？
　　少歌曰：
　　与美人抽思兮，并日夜而无正。
　　憍吾以其美好兮，敖朕辞而不听。
　　倡曰：有鸟自南兮，来集汉北。
　　好姱佳丽兮，牉独处此异域。
　　惸茕独而不群兮，又无良媒在其侧。
　　道卓远而日忘兮，愿自申而不得。
　　望北山而流涕兮，临流水而太息。
　　望孟夏之短夜兮，何晦明之若岁？
　　惟郢路之辽远兮，魂一夕而九逝。
　　曾不知路之曲直兮，南指月与列星。
　　愿径逝而未得兮，魂识路之营营。
　　何灵魂之信直兮，人之心不与吾心同！
　　理弱而媒不通兮，尚不知余之从容。
　　乱曰：
　　长濑湍流，溯江潭兮。
　　狂顾南行，聊以娱心兮。
　　轸石崴嵬，蹇吾愿兮。
　　超回志度，行隐进兮。
　　低徊夷犹，宿北姑兮。
　　烦冤瞀容，实沛徂兮。
　　愁叹苦神，灵遥思兮。
　　路远处幽，又无行媒兮。
　　道思作颂，聊以自救兮。
　　忧心不遂，斯言谁告兮。
怀沙
　　滔滔孟夏兮，草木莽莽。
　　伤怀永哀兮，汩徂南土。
　　眴兮杳杳，孔静幽默。
　　郁结纡轸兮，离慜而长鞠。
　　抚情效志兮，冤屈而自抑。
　　刓方以为圜兮，常度未替。
　　易初本迪兮，君子所鄙。
　　章画志墨兮，前图未改。
　　内厚质正兮，大人所盛。
　　巧倕不斲兮，孰察其拨正。
　　玄文处幽兮，矇瞍谓之不章；
　　离娄微睇兮，瞽以为无明。
　　变白以为黑兮，倒上以为下。
　　凤皇在笯兮，鸡鹜翔舞。
　　同糅玉石兮，一概而相量。
　　夫惟党人之鄙固兮，羌不知余之所臧。
　　任重载盛兮，陷滞而不济。
　　怀瑾握瑜兮，穷不知所示。
　　邑犬之群吠兮，吠所怪也。
　　非俊疑杰兮，固庸态也。
　　文质疏内兮，众不知余之异采。
　　材朴委积兮，莫知余之所有。
　　重仁袭义兮，谨厚以为丰。
　　重华不可遌兮，孰知余之从容！
　　古固有不并兮，岂知其何故也？
　　汤禹久远兮，邈而不可慕也？
　　惩违改忿兮，抑心而自强。
　　离慜而不迁兮，愿志之有像。
　　进路北次兮，日昧昧其将暮。
　　舒忧娱哀兮，限之以大故。
　　乱曰：
　　浩浩沅湘，分流汩兮。
　　修路幽蔽，道远忽兮。
　　怀质抱情，独无匹兮。
　　伯乐既没，骥焉程兮。
　　民生禀命，各有所错兮。
　　定心广志，余何所畏惧兮？
　　曾伤爰哀，永叹喟兮。
　　世浑浊莫吾知，人心不可谓兮。
　　知死不可让，愿勿爱兮。
　　明告君子，吾将以为类兮。
思美人
　　思美人兮，揽涕而竚眙。
　　媒绝路阻兮，言不可结而诒。
　　蹇蹇之烦冤兮，陷滞而不发。
　　申旦以舒中情兮，志沉菀而莫达。
　　愿寄言于浮云兮，遇丰隆而不将。
　　因归鸟而致辞兮，羌迅高而难当。
　　高辛之灵盛兮，遭玄鸟而致诒。
　　欲变节以从俗兮，媿易初而屈志。
　　独历年而离愍兮，羌凭心犹未化。
　　宁隐闵而寿考兮，何变易之可为！
　　知前辙之不遂兮，未改此度。
　　车既覆而马颠兮，蹇独怀此异路。
　　勒骐骥而更驾兮，造父为我操之，
　　迁逡次而勿驱兮，聊假日以须是时。
　　指嶓冢之西隈兮，与纁黄以为期。
　　开春发岁兮，白日出之悠悠。
　　吾将荡志而愉乐兮，遵江夏以娱忧。
　　揽大薄之芳茝兮，搴长洲之宿莽。
　　惜吾不及古人兮，吾谁与玩此芳草？
　　解萹薄与杂菜兮，备以为交佩。
　　佩缤纷以缭转兮，遂萎绝而离异。
　　吾且儃徊以娱忧兮，观南人之变态。
　　窃快在中心兮，扬厥凭而不竢。
　　芳与泽其杂糅兮，羌芳华自中出。
　　纷郁郁其远蒸兮，满内而外扬。
　　情与质信可保兮，羌居蔽而闻章。
　　令薜荔以为理兮，惮举趾而缘木。
　　因芙蓉而为媒兮，惮褰裳而濡足。
　　登高吾不说兮，入下吾不能。
　　固朕形之不服兮，然容与而狐疑。
　　广遂前画兮，未改此度也。
　　命则处幽吾将罢兮，愿及白日之未暮也。
　　独茕茕而南行兮，思彭咸之故也。
惜往日
　　惜往日之曾信兮，受命诏以昭时。
　　奉先功以照下兮，明法度之嫌疑。
　　国富强而法立兮，属贞臣而日竢。
　　秘密事之载心兮，虽过失犹弗治。
　　心纯庞而不泄兮，遭谗人而嫉之。
　　君含怒而待臣兮，不清澈其然否。
　　蔽晦君之聪明兮，虚惑误又以欺。
　　弗参验以考实兮，远迁臣而弗思。
　　信谗谀之浑浊兮，盛气志而过之。
　　何贞臣之无罪兮，被离谤而见尤。
　　惭光景之诚信兮，身幽隐而备之。
　　临沅湘之玄渊兮，遂自忍而沉流。
　　卒没身而绝名兮，惜壅君之不昭。
　　君无度而弗察兮，使芳草为薮幽。
　　焉舒情而抽信兮，恬死亡而不聊。
　　独障壅而弊隐兮，使贞臣为无由。
　　闻百里之为虏兮，伊尹烹于庖厨。
　　吕望屠于朝歌兮，宁戚歌而饭牛。
　　不逢汤武与桓缪兮，世孰云而知之。
　　吴信谗而弗味兮，子胥死而后忧。
　　介子忠而立枯兮，文君寤而追求。
　　封介山而为之禁兮，报大德之优游。
　　思久故之亲身兮，因缟素而哭之。
　　或忠信而死节兮，或訑谩而不疑。
　　弗省察而按实兮，听谗人之虚辞。
　　芳与泽其杂糅兮，孰申旦而别之？
　　何芳草之早殀兮，微霜降而下戒。
　　谅聪不明而蔽壅兮，使谗谀而日得。
　　自前世之嫉贤兮，谓蕙若其不可佩。
　　妒佳冶之芬芳兮，嫫母姣而自好。
　　虽有西施之美容兮，谗妒入以自代。
　　愿陈情以白行兮，得罪过之不意。
　　情冤见之日明兮，如列宿之错置。
　　乘骐骥而驰骋兮，无辔衔而自载；
　　乘泛泭以下流兮，无舟楫而自备。
　　背法度而心治兮，辟与此其无异。
　　宁溘死而流亡兮，恐祸殃之有再。
　　不毕辞而赴渊兮，惜壅君之不识。
橘颂
　　后皇嘉树，橘徕服兮。
　　受命不迁，生南国兮。
　　深固难徙，更壹志兮。
　　绿叶素荣，纷其可喜兮。
　　曾枝剡棘，圆果抟兮。
　　青黄杂糅，文章烂兮。
　　精色内白，类任道兮。
　　纷緼宜修，姱而不丑兮。
　　嗟尔幼志，有以异兮。
　　独立不迁，岂不可喜兮？
　　深固难徙，廓其无求兮。
　　苏世独立，横而不流兮。
　　闭心自慎，终不失过兮。
　　秉德无私，参天地兮。
　　愿岁并谢，与长友兮。
　　淑离不淫，梗其有理兮。
　　年岁虽少，可师长兮。
　　行比伯夷，置以为像兮。
悲回风
　　悲回风之摇蕙兮，心冤结而内伤。
　　物有微而陨性兮，声有隐而先倡。
　　夫何彭咸之造思兮，暨志介而不忘！
　　万变其情岂可盖兮，孰虚伪之可长？
　　鸟兽鸣以号群兮，草苴比而不芳。
　　鱼葺鳞以自别兮，蛟龙隐其文章。
　　故荼荠不同亩兮，兰茝幽而独芳。
　　惟佳人之永都兮，更统世以自贶。
　　眇远志之所及兮，怜浮云之相羊。
　　介眇志之所惑兮，窃赋诗之所明。
　　惟佳人之独怀兮，折若椒以自处。
　　曾歔欷之嗟嗟兮，独隐伏而思虑。
　　涕泣交而凄凄兮，思不眠以至曙。
　　终长夜之曼曼兮，掩此哀而不去。
　　寤从容以周流兮，聊逍遥以自恃。
　　伤太息之愍怜兮，气于邑而不可止。
　　糺思心以为纕兮，编愁苦以为膺。
　　折若木以弊光兮，随飘风之所仍。
　　存彷佛而不见兮，心踊跃其若汤。
　　抚珮衽以案志兮，超惘惘而遂行。
　　岁曶曶其若颓兮，时亦冉冉而将至。
　　薠蘅槁而节离兮，芳以歇而不比。
　　怜思心之不可惩兮，证此言之不可聊。
　　宁溘死而流亡兮，不忍此心之常愁。
　　孤子吟而抆泪兮，放子出而不还。
　　孰能思而不隐兮，照彭咸之所闻。
　　登石峦以远望兮，路眇眇之默默。
　　入景响之无应兮，闻省想而不可得。
　　愁郁郁之无快兮，居戚戚而不可解。
　　心鞿羁而不开兮，气缭转而自缔。
　　穆眇眇之无垠兮，莽芒芒之无仪。
　　声有隐而相感兮，物有纯而不可为。
　　邈漫漫之不可量兮，缥绵绵之不可纡。
　　愁悄悄之常悲兮，翩冥冥之不可娱。
　　凌大波而流风兮，讬彭咸之所居。
　　上高岩之峭岸兮，处雌蜺之标颠。
　　据青冥而摅虹兮，遂儵忽而扪天。
　　吸湛露之浮源兮，漱凝霜之雰雰。
　　依风穴以自息兮，忽倾寤以婵媛。
　　冯昆仑以澂雾兮，隐渂山以清江。
　　惮涌湍之礚礚兮，听波声之汹汹。
　　纷容容之无经兮，罔芒芒之无纪。
　　轧洋洋之无从兮，驰委移之焉止？
　　漂翻翻其上下兮，翼遥遥其左右。
　　氾潏潏其前后兮，伴张驰之信期。
　　观炎气之相仍兮，窥烟液之所积。
　　悲霜雪之俱下兮，听潮水之相击。
　　借光景以往来兮，施黄棘之枉策。
　　求介子之所存兮，见伯夷之放迹。
　　心调度而弗去兮，刻著志之无适。
　　曰吾怨往昔之所冀兮，悼来者之悐悐。
　　浮江淮而入海兮，从子胥而自适。
　　望大河之洲渚兮，悲申徒之抗迹。
　　骤谏君而不听兮，重任石之何益？
　　心絓结而不解兮，思蹇产而不释。
",屈原,https://song.gushiwen.cn/song//5c2f2eb95e95.mp3
殿前欢·大都西山,"
冷云间，夕阳楼外数峰闲。等闲不许俗人看，雨髻烟鬟。倚西风十二阑，休长叹。不多时暮霭风吹散，西山看我，我看西山。

",唐毅夫,https://song.gushiwen.cn/song//1115d99d7f5f.mp3
清平乐·别来春半,"
别来春半，触目柔肠断。砌下落梅如雪乱，拂了一身还满。(柔肠断 一作：愁肠断)
雁来音信无凭，路遥归梦难成。离恨恰如春草，更行更远还生。

",李煜,https://song.gushiwen.cn/song/chenlang/825b9a76cf06.mp3
殿前欢·楚怀王,"
楚怀王，忠臣跳入汨罗江。
《离骚》读罢空惆怅，日月同光。
伤心来笑一场，笑你个三闾强，为甚不身心放？
沧浪污你，你污沧浪。

",贯云石,https://song.gushiwen.cn/song//8916eef06cbd.mp3
远游,"悲时俗之迫阨兮，愿轻举而远游。
质菲薄而无因兮，焉讬乘而上浮？
遭沈浊而污秽兮，独郁结其谁语！
夜耿耿而不寐兮，魂营营而至曙。
惟天地之无穷兮，哀人生之长勤。
往者余弗及兮，来者吾不闻。
步徙倚而遥思兮，怊惝怳而乖怀。
意荒忽而流荡兮，心愁悽而增悲。
神倏忽而不反兮，形枯槁而独留。
内惟省以操端兮，求正气之所由。
漠虚静以恬愉兮，澹无为而自得。
闻赤松之清尘兮，愿承风乎遗则。
贵真人之休德兮，美往世之登仙；
与化去而不见兮，名声著而日延。
奇傅说之讬辰星兮，羡韩众之得一。
形穆穆以浸远兮，离人群而遁逸。
因气变而遂曾举兮，忽神奔而鬼怪。
时仿佛以遥见兮，精晈晈以往来。
超氛埃而淑邮兮，终不反其故都。
免众患而不惧兮，世莫知其所如。
恐天时之代序兮，耀灵晔而西征。
微霜降而下沦兮，悼芳草之先蘦。
聊仿佯而逍遥兮，永历年而无成。
谁可与玩斯遗芳兮？长向风而舒情。
高阳邈以远兮，余将焉所程？
重曰：
春秋忽其不淹兮，奚久留此故居。
轩辕不可攀援兮，吾将从王乔而娱戏。
餐六气而饮沆瀣兮，漱正阳而含朝霞。
保神明之清澄兮，精气入而麤秽除。
顺凯风以从游兮，至南巢而壹息。
见王子而宿之兮，审壹气之和德。
曰“道可受兮，不可传；
其小无内兮，其大无垠。
毋滑而魂兮，彼将自然；
壹气孔神兮，于中夜存。
虚以待之存，无为之先；
庶类以成兮，此德之门。”
闻至贵而遂徂兮，忽乎吾将行。
仍羽人于丹丘，留不死之旧乡。
朝濯发于汤谷兮，夕晞余身兮九阳。
吸飞泉之微液兮，怀琬琰之华英。
玉色頩以脕颜兮，精醇粹而始壮。
质销铄以汋约兮，神要眇以淫放。
嘉南州之炎德兮，丽桂树之冬荣；
山萧条而无兽兮，野寂漠其无人。
载营魄而登霞兮，掩浮云而上征。
命天阍其开关兮，排阊阖而望予。
召丰隆使先导兮，问太微之所居。
集重阳入帝宫兮，造旬始而观清都。
朝发轫于太仪兮，夕始临乎于微闾。
屯余车之万乘兮，纷容与而并驰。
驾八龙之婉婉兮，载云旗之逶蛇。
建雄虹之采旄兮，五色杂而炫耀。
服偃蹇以低昂兮，骖连蜷以骄骜。
骑胶葛以杂乱兮，斑漫衍而方行。
撰余辔而正策兮，吾将过乎句芒。
历太皓以右转兮，前飞廉以启路。
阳杲杲其未光兮，凌天地以径度。
风伯为余先驱兮，氛埃辟而清凉。
凤凰翼其承旂兮，遇蓐收乎西皇。
揽慧星以为旍兮，举斗柄以为麾。
叛陆离其上下兮，游惊雾之流波。
时暧曃其曭莽兮，召玄武而奔属。
后文昌使掌行兮，选署众神以并轂。
路漫漫其修远兮，徐弭节而高厉。
左雨师使径侍兮，右雷公以为卫。
欲度世以忘归兮，意姿睢以抯挢。
内欣欣而自美兮，聊媮娱以淫乐。
涉青云以汎滥游兮，忽临睨夫旧乡。
仆夫怀余心悲兮，边马顾而不行。
思旧故以想象兮，长太息而掩涕。
汜容与而遐举兮，聊抑志而自弭。
指炎神而直驰兮，吾将往乎南疑。
览方外之荒忽兮，沛罔瀁而自浮。
祝融戒而跸御兮，腾告鸾鸟迎宓妃。
张咸池奏承云兮，二女御九韶歌。
使湘灵鼓瑟兮，令海若舞冯夷。
玄螭虫象并出进兮，形蟉虯而逶蛇。
雌蜺便娟以增挠兮，鸾鸟轩翥而翔飞。
音乐博衍无终极兮，焉乃逝以徘徊。
舒并节以驰骛兮，逴绝垠乎寒门。
轶迅风于清源兮，从颛顼乎增冰。
历玄冥以邪径兮，乘间维以反顾。
召黔赢而见之兮，为余先乎平路。
经营四方兮，周流六漠。
上至列缺兮，降望大壑。
下峥嵘而无地兮，上寥廓而无天。
视倏忽而无见兮，听惝恍而无闻。
超无为以至清兮，与泰初而为邻。
",屈原,https://song.gushiwen.cn/song//20827afe3a61.mp3
落梅风·山无数,"
山无数，烟万缕。憔悴煞玉堂人物。倚篷窗一身儿活受苦，恨不得随大江东去。

",珠帘秀,https://song.gushiwen.cn/song//72d767790cb0.mp3
望江南·多少恨,"
多少恨，昨夜梦魂中。还似旧时游上苑，车如流水马如龙。花月正春风。

",李煜,https://song.gushiwen.cn/song/chenlang/6cd451712c66.mp3
庆东原·忘忧草,"
忘忧草，含笑花，劝君闻早冠宜挂。那里也能言陆贾？那里也良谋子牙？那里也豪气张华？千古是非心，一夕渔樵话。

",白朴,https://song.gushiwen.cn/song//9c6770254a9c.mp3
卜居,"　　屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”
　　屈原曰：“吾宁悃悃款款，朴以忠乎，将送往劳来，斯无穷乎？
　　“宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？
　　“宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？
　　“此孰吉孰凶？何去何从？
　　“世溷浊而不清：蝉翼为重，千钧为轻；黄钟毁弃，瓦釜雷鸣；谗人高张，贤士无名。吁嗟默默兮，谁知吾之廉贞！”
　　詹尹乃释策而谢曰：“夫尺有所短，寸有所长；物有所不足，智有所不明；数有所不逮，神有所不通。用君之心，行君之意。龟策诚不能知此事。” 
",屈原,https://song.gushiwen.cn/song//cb7216a2e6fb.mp3
乌夜啼·昨夜风兼雨,"
昨夜风兼雨，帘帏飒飒秋声。烛残漏断频欹枕，起坐不能平。　
世事漫随流水，算来一梦浮生。醉乡路稳宜频到，此外不堪行。(一梦 一作：梦里)

",李煜,https://song.gushiwen.cn/song/chenlang/5ac613721d19.mp3
沉醉东风·挂绝壁松枯倒倚,"
挂绝壁松枯倒倚，落残霞孤鹜齐飞。四围不尽山，一望无穷水。散西风满天秋意。夜静云帆月影低，载我在潇湘画里。

",卢挚,https://song.gushiwen.cn/song/chenlang/d1e86e33eed2.mp3
山坡羊·北邙山怀古,"
悲风成阵，荒烟埋恨，碑铭残缺应难认。知他是汉朝君，晋朝臣?
把风云庆会消磨尽，都做北邙山下尘。便是君，也唤不应；便是臣，也唤不应！

",张养浩,https://song.gushiwen.cn/song//38c6f68aba63.mp3
渔父,"　　屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”
　　渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”
　　屈原曰：“吾闻之，新沐者必弹冠，新浴者必振衣；安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”
　　渔父莞尔而笑，鼓枻而去，乃歌曰：“沧浪之水清兮，可以濯吾缨；沧浪之水浊兮，可以濯吾足。”遂去，不复与言。
",屈原,https://song.gushiwen.cn/song/make/7d4f2ada5537.mp3
普天乐·西湖即事,"
蕊珠宫，蓬莱洞。青松影里，红藕香中。千机云锦重，一片银河冻。缥缈佳人双飞凤，紫箫寒月满长空。阑干晚风，菱歌上下，渔火西东。

",张可久,https://song.gushiwen.cn/song//1a351f9c0277.mp3
长命女·春日宴,"
春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。

",冯延巳,https://song.gushiwen.cn/song/chenlang/f4af51f1f7ef.mp3
九辩,"悲哉，秋之为气也！
萧瑟兮草木摇落而变衰。
憭栗兮若在远行，登山临水兮送将归。
泬漻兮天高而气清，寂漻兮收潦而水清。
憯悽增欷兮，薄寒之中人，
怆怳懭悢兮，去故而就新。
坎廪兮贫士失职而志不平，
廓落兮羁旅而无友生，
惆怅兮而私自怜！
燕翩翩其辞归兮，蝉寂漠而无声。
雁廱廱而南游兮，鹍鸡啁哳而悲鸣。
独申旦而不寐兮，哀蟋蟀之宵征。
时亹亹而过中兮，蹇淹留而无成。
悲忧穷戚兮独处廓，有美一人兮心不绎。
去乡离家兮来远客，超逍遥兮今焉薄！
专思君兮不可化，君不知兮可奈何！
蓄怨兮积思，心烦憺兮忘食事。
原一见兮道余意，君之心兮与余异。
车既驾兮朅而归，不得见兮心伤悲。
倚结軨兮长太息，涕潺湲兮下霑轼。
忼慨绝兮不得，中瞀乱兮迷惑。
私自怜兮何极？心怦怦兮谅直。
皇天平分四时兮，窃独悲此凛秋。
白露既下百草兮，奄离披此梧楸。
去白日之昭昭兮，袭长夜之悠悠。
离芳蔼之方壮兮，余萎约而悲愁。
秋既先戒以白露兮，冬又申之以严霜。
收恢台之孟夏兮，然欿傺而沉藏。
叶菸邑而无色兮，枝烦挐而交横。
颜淫溢而将罢兮，柯仿佛而萎黄。
萷櫹椮之可哀兮，形销铄而瘀伤。
惟其纷糅而将落兮，恨其失时而无当。
揽騑辔而下节兮，聊逍遥以相佯。
岁忽忽而遒尽兮，恐余寿之弗将。
悼余生之不时兮，逢此世之俇攘。
澹容与而独倚兮，蟋蟀鸣此西堂。
心怵惕而震荡兮，何所忧之多方。
卬明月而太息兮，步列星而极明。
窃悲夫蕙华之曾敷兮，纷旖旎乎都房。
何曾华之无实兮，从风雨而飞飏！
以为君独服此蕙兮，羌无以异于众芳。
闵奇思之不通兮，将去君而高翔。
心闵怜之惨悽兮，愿一见而有明。
重无怨而生离兮，中结轸而增伤。
岂不郁陶而思君兮？君之门以九重！
猛犬狺狺而迎吠兮，关梁闭而不通。
皇天淫溢而秋霖兮，后土何时而得漧？
塊独守此无泽兮，仰浮云而永叹！
何时俗之工巧兮？背绳墨而改错！
郤骐骥而不乘兮，策驽骀而取路。
当世岂无骐骥兮，诚莫之能善御。
见执辔者非其人兮，故駶跳而远去。
凫雁皆唼夫梁藻兮，凤愈飘翔而高举。
圜凿而方枘兮，吾固知其鉏铻而难入。
众鸟皆有所登棲兮，凤独遑遑而无所集。
原衔枚而无言兮，尝被君之渥洽。
太公九十乃显荣兮，诚未遇其匹合。
谓骐骥兮安归？谓凤皇兮安棲？
变古易俗兮世衰，今之相者兮举肥。
骐骥伏匿而不见兮，凤皇高飞而不下。
鸟兽犹知怀德兮，何云贤士之不处？
骥不骤进而求服兮，凤亦不贪餧而妄食。
君弃远而不察兮，虽原忠其焉得？
欲寂漠而绝端兮，窃不敢忘初之厚德。
独悲愁其伤人兮，冯郁郁其何极？
霜露惨悽而交下兮，心尚幸其弗济。
霰雪雰糅其增加兮，乃知遭命之将至。
原徼幸而有待兮，泊莽莽与野草同死。
原自往而径游兮，路壅绝而不通。
欲循道而平驱兮，又未知其所从。
然中路而迷惑兮，自压桉而学诵。
性愚陋以褊浅兮，信未达乎从容。
窃美申包胥之气盛兮，恐时世之不固。
何时俗之工巧兮？灭规矩而改凿！
独耿介而不随兮，原慕先圣之遗教。
处浊世而显荣兮，非余心之所乐。
与其无义而有名兮，宁穷处而守高。
食不媮而为饱兮，衣不苟而为温。
窃慕诗人之遗风兮，原讬志乎素餐。
蹇充倔而无端兮，泊莽莽而无垠。
无衣裘以御冬兮，恐溘死不得见乎阳春。
靓杪秋之遥夜兮，心缭悷而有哀。
春秋逴逴而日高兮，然惆怅而自悲。
四时递来而卒岁兮，阴阳不可与俪偕。
白日晼晚其将入兮，明月销铄而减毁。
岁忽忽而遒尽兮，老冉冉而愈弛。
心摇悦而日幸兮，然怊怅而无冀。
中憯恻之悽怆兮，长太息而增欷。
年洋洋以日往兮，老嵺廓而无处。
事亹亹而觊进兮，蹇淹留而踌躇。
何氾滥之浮云兮？猋壅蔽此明月。
忠昭昭而原见兮，然霠曀而莫达。
原皓日之显行兮，云蒙蒙而蔽之。
窃不自聊而原忠兮，或黕点而汙之。
尧舜之抗行兮，瞭冥冥而薄天。
何险巇之嫉妒兮？被以不慈之伪名。
彼日月之照明兮，尚黯黮而有瑕。
何况一国之事兮，亦多端而胶加。
被荷裯之晏晏兮，然潢洋而不可带。
既骄美而伐武兮，负左右之耿介。
憎愠惀之修美兮，好夫人之慷慨。
众踥蹀而日进兮，美超远而逾迈。
农夫辍耕而容与兮，恐田野之芜秽。
事緜緜而多私兮，窃悼後之危败。
世雷同而炫曜兮，何毁誉之昧昧！
今修饰而窥镜兮，後尚可以竄藏。
愿寄言夫流星兮，羌倏忽而难当。
卒壅蔽此浮云，下暗漠而无光。
尧舜皆有所举任兮，故高枕而自适。
谅无怨于天下兮，心焉取此怵惕？
乘骐骥之浏浏兮，驭安用夫强策？
谅城郭之不足恃兮，虽重介之何益？
邅翼翼而无终兮，忳惛惛而愁约。
生天地之若过兮，功不成而无嶜。
原沉滞而不见兮，尚欲布名乎天下。
然潢洋而不遇兮，直怐愗而自苦。
莽洋洋而无极兮，忽翱翔之焉薄？
国有骥而不知乘兮，焉皇皇而更索？
宁戚讴于车下兮，桓公闻而知之。
无伯乐之相善兮，今谁使乎誉之？
罔流涕以聊虑兮，惟著意而得之。
纷纯纯之愿忠兮，妒被离而鄣之。
原赐不肖之躯而别离兮，放游志乎云中。
乘精气之抟抟兮，骛诸神之湛湛。
骖白霓之習習兮，历群灵之丰丰。
左硃雀之茇茇兮，右苍龙之躣躣。
属雷师之阗阗兮，通飞廉之衙衙。
前轻辌之锵锵兮，后辎乘之从从。
载云旗之委蛇兮，扈屯骑之容容。
计专专之不可化兮，原遂推而为臧。
赖皇天之厚德兮，还及君之无恙！
",宋玉,https://song.gushiwen.cn/song//2710bc74dab6.mp3
般涉调·哨遍,"
　　【哨遍】社长排门告示，但有的差使无推故。这差使不寻俗，一壁厢纳草也根，一边又要差夫，索应付。又是言车驾，都说是銮舆，今日还乡故。王乡老执定瓦台盘，赵忙郎抱着酒葫芦。新刷来的头巾，恰糨来的绸衫，畅好是妆么大户。 
　　【耍孩儿】瞎王留引定火乔男女，胡踢蹬吹笛擂鼓。见一彪人马到庄门，匹头里几面旗舒：一面旗白胡阑套住个迎霜兔，一面旗红曲连打着个毕月乌，一面旗鸡学舞，一面旗狗生双翅，一面旗蛇缠葫芦。 
　　【五煞】红漆了叉，银铮了斧，甜瓜苦瓜黄金镀。明晃晃马镫枪尖上挑，白雪雪鹅毛扇上铺。这些个乔人物，拿着些不曾见的器仗，穿着些大作怪的衣服。 
　　【四煞】辕条上都是马，套顶上不见驴。黄罗伞柄天生曲。车前八个天曹判，车后若干递送夫。更几个多娇女，一般穿着，一样妆梳。 
　　【三煞】那大汉下的车，众人施礼数，那大汉觑得人如无物。众乡老展脚舒腰拜，那大汉挪身着手扶。猛可里抬头觑。觑多时认得，险气破我胸脯！
　　【二煞】你身须姓刘，你妻须姓吕，把你两家儿根脚从头数。你本身做亭长耽几盏酒，你丈人教村学读几卷书。曾在俺庄东住，也曾与我喂牛切草，拽坝扶锄。 
　　【一煞】春采了桑，冬借了俺粟，零支了米麦无重数。换田契强秤了麻三秤，还酒债偷量了豆几斛。有甚糊突处？明标着册历，见放着文书。 
　　【尾声】少我的钱，差发内旋拨还；欠我的粟，税粮中私准除。只道刘三，谁肯把你揪捽住，白甚么改了姓、更了名，唤做汉高祖！

",睢景臣,https://song.gushiwen.cn/song//5c7df7e9633c.mp3
摸鱼儿·雁丘词 / 迈陂塘·雁丘词,"乙丑岁赴试并州，道逢捕雁者云：“今旦获一雁，杀之矣。其脱网者悲鸣不能去，竟自投于地而死。”予因买得之，葬之汾水之上，垒石为识，号曰“雁丘”。同行者多为赋诗，予亦有《雁丘词》。旧所作无宫商，今改定之。
问世间，情是何物，直教生死相许？
天南地北双飞客，老翅几回寒暑。
欢乐趣，离别苦，就中更有痴儿女。
君应有语：渺万里层云，千山暮雪，只影向谁去？
横汾路，寂寞当年箫鼓，荒烟依旧平楚。
招魂楚些何嗟及，山鬼暗啼风雨。
天也妒，未信与，莺儿燕子俱黄土。
千秋万古，为留待骚人，狂歌痛饮，来访雁丘处。 
",元好问,https://song.gushiwen.cn/song/chenlang/8a860f142c0a.mp3
山坡羊·洛阳怀古,"
　　天津桥上，凭栏遥望，春陵王气都凋丧；树苍苍，水茫茫，云台不见中兴将。千古转头归灭亡。功，也不久长，名，也不久长。

",张养浩,https://song.gushiwen.cn/song//559bbc65c8df.mp3
招魂,"朕幼清以廉洁兮，身服义而未沫。
主此盛德兮，牵于俗而芜秽。
上无所考此盛德兮，长离殃而愁苦。
帝告巫阳曰：“有人在下，我欲辅之。
魂魄离散，汝筮予之。”
巫阳对曰：“掌梦！
上帝其难从；若必筮予之，
恐后之谢，不能复用。”
巫阳焉乃下招曰：
魂兮归来！去君之恒干，
何为四方些？舍君之乐处，
而离彼不祥些！
魂兮归来！东方不可以讬些。
长人千仞，惟魂是索些。
十日代出，流金铄石些。
彼皆习之，魂往必释些。
归来兮！不可以讬些。
魂兮归来！南方不可以止些。
雕题黑齿，得人肉以祀，以其骨为醢些。
蝮蛇蓁蓁，封狐千里些。
雄虺九首，往来倏忽，吞人以益其心些。
归来兮！不可久淫些。
魂兮归来！西方之害，流沙千里些。
旋入雷渊，爢散而不可止些。
幸而得脱，其外旷宇些。
赤蚁若象，玄蜂若壶些。
五谷不生，丛菅是食些。
其土烂人，求水无所得些。
彷徉无所倚，广大无所极些。
归来兮！恐自遗贼些。
魂兮归来！北方不可以止些。
增冰峨峨，飞雪千里些。
归来兮！不可以久些。
魂兮归来！君无上天些。
虎豹九关，啄害下人些。
一夫九首，拔木九千些。
豺狼从目，往来侁侁些。
悬人以嬉，投之深渊些。
致命于帝，然后得瞑些。
归来！往恐危身些。
魂兮归来！君无下此幽都些。
土伯九约，其角觺觺些。
敦脄血拇，逐人伂駓駓些。
参目虎首，其身若牛些。
此皆甘人，归来！恐自遗灾些。
魂兮归来！入修门些。
工祝招君，背行先些。
秦篝齐缕，郑绵络些。
招具该备，永啸呼些。
魂兮归来！反故居些。
天地四方，多贼奸些。
像设君室，静闲安些。
高堂邃宇，槛层轩些。
层台累榭，临高山些。
网户朱缀，刻方连些。
冬有穾厦，夏室寒些。
川谷径复，流潺湲些。
光风转蕙，氾崇兰些。
经堂入奥，朱尘筵些。
砥室翠翘，挂曲琼些。
翡翠珠被，烂齐光些。
蒻阿拂壁，罗帱张些。
纂组绮缟，结琦璜些。
室中之观，多珍怪些。
兰膏明烛，华容备些。
二八侍宿，射递代些。
九侯淑女，多迅众些。
盛鬋不同制，实满宫些。
容态好比，顺弥代些。
弱颜固植，謇其有意些。
姱容修态，絚洞房些。
蛾眉曼睩，目腾光些。
靡颜腻理，遗视矊些。
离榭修幕，侍君之闲些。
悲帷翠帐，饰高堂些。
红壁沙版，玄玉梁些。
仰观刻桷，画龙蛇些。
坐堂伏槛，临曲池些。
芙蓉始发，杂芰荷些。
紫茎屏风，文缘波些。
文异豹饰，侍陂陁些。
轩辌既低，步骑罗些。
兰薄户树，琼木篱些。
魂兮归来！何远为些？
室家遂宗，食多方些。
稻粢穱麦，挐黄梁些。
大苦醎酸，辛甘行些。
肥牛之腱，臑若芳些。
和酸若苦，陈吴羹些。
胹鳖炮羔，有柘浆些。
鹄酸臇凫，煎鸿鸧些。
露鸡臛蠵，厉而不爽些。
粔籹蜜饵，有餦餭些。
瑶浆蜜勺，实羽觞些。
挫糟冻饮，酎清凉些。
华酌既陈，有琼浆些。
归来反故室，敬而无妨些。
肴羞未通，女乐罗些。
敶钟按鼓，造新歌些。
《涉江》《采菱》，发《扬荷》些。
美人既醉，朱颜酡些。
嬉光眇视，目曾波些。
被文服纤，丽而不奇些。
长发曼鬋，艳陆离些。
二八齐容，起郑舞些。
衽若交竿，抚案下些。
竽瑟狂会，搷鸣鼓些。
宫庭震惊，发<激楚>些。
吴歈蔡讴，奏大吕些。
士女杂坐，乱而不分些。
放敶组缨，班其相纷些。
郑卫妖玩，来杂陈些。
《激楚》之结，独秀先些。
菎蔽象棋，有六簙些。
分曹并进，遒相迫些。
成枭而牟，呼五白些。
晋制犀比，费白日些。
铿钟摇簴，揳梓瑟些。
娱酒不废，沈日夜些。
兰膏明烛，华灯错些。
结撰至思，兰芳假些。
人有所极，同心赋些。
酎饮尽欢，乐先故些。
魂兮归来！反故居些。
乱曰：
献岁发春兮，汨吾南征。
菉蘋齐叶兮，白芷生。
路贯庐江兮，左长薄。
倚沼畦瀛兮，遥望博。
青骊结驷兮，齐千乘。
悬火延起兮，玄颜烝。
步及骤处兮，诱骋先。
抑骛若通兮，引车右还。
与王趋梦兮，课后先。
君王亲发兮，惮青兕。
朱明承夜兮，时不可以淹。
皋兰被径兮，斯路渐。
湛湛江水兮，上有枫。
目极千里兮，伤春心。
魂兮归来，哀江南！
",屈原,https://song.gushiwen.cn/song//34252623bebe.mp3
同儿辈赋未开海棠,"
枝间新绿一重重， 小蕾深藏数点红。
爱惜芳心莫轻吐， 且教桃李闹春风。

",元好问,https://song.gushiwen.cn/song/chenlang/531487dfc924.mp3
大德歌·秋,"
风飘飘，雨潇潇，便做陈抟睡不着。懊恼伤怀抱，扑簌簌泪点抛。秋蝉儿噪罢寒蛩儿叫，淅零零细雨打芭蕉。

",关汉卿,https://song.gushiwen.cn/song//b66e76cbf553.mp3
金字经·樵隐,"
担挑山头月，斧磨石上苔。且做樵夫隐去来。柴，买臣安在哉？空岩外，老了栋梁材。

",马致远,https://song.gushiwen.cn/song//7beae3e0237d.mp3
大招,"青春受谢，白日昭只。
春气奋发，万物遽只。
冥凌浃行，魂无逃只。
魂魄归来！无远遥只。
魂乎归来！无东无西，无南无北只。
东有大海，溺水浟浟只。
螭龙并流，上下悠悠只。
雾雨淫淫，白皓胶只。
魂乎无东！汤谷寂寥只。
魂乎无南！南有炎火千里，蝮蛇蜒只。
山林险隘，虎豹蜿只。
鰅鳙短狐，王虺骞只。
魂乎无南！蜮伤躬只；
魂乎无西！西方流沙，漭洋洋只。
豕首纵目，被发鬤只。
长爪踞牙，诶笑狂只。
魂乎无西！多害伤只。
魂乎无北！北有寒山，趠龙赩只。
代水不可涉，深不可测只。
天白颢颢，寒凝凝只。
魂乎无往！盈北极只。
魂魄归来！闲以静只。
自恣荆楚，安以定只。
逞志究欲，心意安只。
穷身永乐，年寿延只。
魂乎归来！乐不可言只。
五谷六仞，设菰梁只。
鼎臑盈望，和致芳只。
内鸧鸽鹄，味豺羹只。
魂乎归来！恣所尝只。
鲜蠵甘鸡，和楚酪只。
醢豚苦狗，脍苴蒪只。
吴酸蒿蒌，不沾薄只。
魂兮归来！恣所择只。
炙鸹烝凫，煔鹑敶只。
煎鰿膗雀，遽爽存只。
魂乎归来！丽以先只。
四酎并孰，不涩嗌只。
清馨冻饮，不歠役只。
吴醴白蘖，和楚沥只。
魂乎归来！不遽惕只。
代秦郑卫，鸣竽张只。
伏戏《驾辩》，楚《劳商》只。
讴和《扬阿》，赵萧倡只。
魂乎归来！定空桑只。
二八接舞，投诗赋只。
叩钟调磬，娱人乱只。
四上竞气，极声变只。
魂乎归来！听歌譔只。
朱唇皓齿，嫭以姱只。
比德好闲，习以都只。
丰肉微骨，调以娱只。
魂乎归来！安以舒只。
嫮目宜笑，娥眉曼只。
容则秀雅，稚朱颜只。
魂乎归来！静以安只。
姱修滂浩，丽以佳只。
曾颊倚耳，曲眉规只。
滂心绰态，姣丽施只。
小腰秀颈，若鲜卑只。
魂乎归来！思怨移只。
易中利心，以动作只。
粉白黛黑，施芳泽只。
长袂拂面，善留客只。
魂乎归来！以娱昔只。
青色直眉，美目媔只。
靥辅奇牙，宜笑嘕只。
丰肉微骨，体便娟只。
魂乎归来！恣所便只。
夏屋广大，沙堂秀只。
南房小坛，观绝霤只。
曲屋步壛，宜扰畜只。
腾驾步游，猎春囿只。
琼轂错衡，英华假只。
茝兰桂树，郁弥路只。
魂乎归来！恣志虑只。
孔雀盈园，畜鸾皇只！
鵾鸿群晨，杂鶖鸧只。
鸿鹄代游，曼骕驦只。
魂乎归来！凤凰翔只。
曼泽怡面，血气盛只。
永宜厥身，保寿命只。
室家盈廷，爵禄盛只。
魂乎归来！居室定只。
接径千里，出若云只。
三圭重侯，听类神只。
察笃夭隐，孤寡存只。
魂兮归来！正始昆只。
田邑千畛，人阜昌只。
美冒众流，德泽章只。
先威后文，善美明只。
魂乎归来！赏罚当只。
名声若日，照四海只。
德誉配天，万民理只。
北至幽陵，南交阯只。
西薄羊肠，东穷海只。
魂乎归来！尚贤士只。
发政献行，禁苛暴只。
举杰压陛，诛讥罢只。
直赢在位，近禹麾只。
豪杰执政，流泽施只。
魂乎来归！国家为只。
雄雄赫赫，天德明只。
三公穆穆，登降堂只。
诸侯毕极，立九卿只。
昭质既设，大侯张只。
执弓挟矢，揖辞让只。
魂乎来归！尚三王只。
",屈原,https://song.gushiwen.cn/song//247fc83e114b.mp3
鹧鸪天·候馆灯昏雨送凉,"
候馆灯昏雨送凉，小楼人静月侵床。多情却被无情恼，今夜还如昨夜长。
金屋暖，玉炉香。春风都属富家郎。西园何限相思树，辛苦梅花候海棠。

",元好问,https://song.gushiwen.cn/song/chenlang/9fcf27cd99a3.mp3
蟾宫曲·咏西湖,"
西湖烟水茫茫，百顷风潭，十里荷香。
宜雨宜晴，宜西施淡抹浓妆。
尾尾相衔画舫，尽欢声无日不笙簧。
春暖花香，岁稔时康。
真乃“上有天堂，下有苏杭。”

",奥敦周卿,https://song.gushiwen.cn/song//54aa890f495c.mp3
醉中天·咏大蝴蝶,"
弹破庄周梦，两翅驾东风，三百座名园、一采一个空。
谁道风流种，唬杀寻芳的蜜蜂。
轻轻飞动，把卖花人搧过桥东。

",王和卿,https://song.gushiwen.cn/song/chenlang/8a14e722c2c1.mp3
惜誓,"惜余年老而日衰兮，岁忽忽而不反。
登苍天而高举兮，历众山而日远。
观江河之纡曲兮，离四海之霑濡。
攀北极而一息兮，吸沆瀣以充虚。
飞朱鸟使先驱兮，驾太一之象舆。
苍龙蚴虯于左骖兮，白虎骋而为右騑。
建日月以为盖兮，载玉女于後车。
驰骛于杳冥之中兮，休息虖昆仑之墟。
乐穷极而不厌兮，愿从容虖神明。
涉丹水而驰骋兮，右大夏之遗风。
黄鹄之一举兮，知山川之纡曲。
再举兮，睹天地之圜方。
临中国之众人兮，讬回飙乎尚羊。
乃至少原之野兮，赤松、王乔皆在旁。
二子拥瑟而调均兮，余因称乎清商。
澹然而自乐兮，吸众气而翱翔。
念我长生而久仙兮，不如反余之故乡。
黄鹄後时而寄处兮，鸱枭群而制之。
神龙失水而陆居兮，为蝼蚁之所裁。
夫黄鹄神龙犹如此兮，况贤者之逢乱世哉。
寿冉冉而日衰兮，固儃回而不息。
俗流从而不止兮，众枉聚而矫直。
或偷合而苟进兮，或隐居而深藏。
苦称量之不审兮，同权概而就衡。
或推迻而苟容兮，或直言之谔謣。
伤诚是之不察兮，并纫茅丝以为索。
方世俗之幽昏兮，眩白黑之美恶。
放山渊之龟玉兮，相与贵夫砾石。
梅伯数谏而至醢兮，来革顺志而用国。
悲仁人之尽节兮，反为小人之所贼。
比干忠谏而剖心兮，箕子被发而佯狂。
水背流而源竭兮，木去根而不长。
非重躯以虑难兮，惜伤身之无功。
已矣哉！
独不见夫鸾凤之高翔兮，乃集大皇之野。
循四极而回周兮，见盛德而後下。
彼圣人之神德兮，远浊世而自藏。
使麒麟可得羁而係兮，又何以异虖犬羊？
",贾谊,https://song.gushiwen.cn/song//26f3e66fe495.mp3
骤雨打新荷·绿叶阴浓,"
绿叶阴浓，遍池亭水阁，偏趁凉多。海榴初绽，朵朵簇红罗。乳燕雏莺弄语，有高柳鸣蝉相和。骤雨过，似琼珠乱撒，打遍新荷。
人生百年有几，念良辰美景，休放虚过。穷通前定，何用苦张罗。命友邀宾玩赏，对芳樽浅酌低歌。且酩酊，任他两轮日月，来往如梭。

",元好问,https://song.gushiwen.cn/song/chenlang/329f12255312.mp3
南乡一剪梅·招熊少府,"
南阜小亭台，薄有山花取次开。寄语多情熊少府；晴也须来，雨也须来。
随意且衔杯，莫惜春衣坐绿苔。若待明朝风雨过，人在天涯！春在天涯。

",虞集,https://song.gushiwen.cn/song/chenlang/915cd306cd41.mp3
普天乐·西山夕照,"
晚云收，夕阳挂，一川枫叶，两岸芦花。鸥鹭栖，牛羊下。万顷波光天图画，水晶宫冷浸红霞。凝烟暮景，转晖老树，背影昏鸦。

",徐再思,https://song.gushiwen.cn/song//81a7651149bf.mp3
招隐士,"
桂树丛生兮山之幽，偃蹇连蜷兮枝相缭。
山气巄嵷兮石嵯峨，溪谷崭岩兮水曾波。
猿狖群啸兮虎豹嗥，攀援桂枝兮聊淹留。
王孙游兮不归，春草生兮萋萋。
岁暮兮不自聊，蟪蛄鸣兮啾啾。
坱兮轧，山曲岪，心淹留兮恫慌忽。
罔兮沕，憭兮栗，虎豹穴。
丛薄深林兮，人上栗。
嵚岑碕礒兮，碅磳磈硊；
树轮相纠兮，林木茷骫。
青莎杂树兮，薠草靃靡；
白鹿麏麚兮，或腾或倚。
状貌崟崟兮峨峨，凄凄兮漇漇。
猕猴兮熊罴，慕类兮以悲；
攀援桂枝兮聊淹留。
虎豹斗兮熊罴咆，禽兽骇兮亡其曹。
王孙兮归来，山中兮不可以久留。

",淮南小山,https://song.gushiwen.cn/song//6cd1b64b2d68.mp3
人月圆·重冈已隔红尘断,"　　重冈已隔红尘断，村落更年丰。移居要就，窗中远岫，舍后长松。十年种木，一年种谷，都付儿童。老夫惟有，醒来明月，醉后清风。
",元好问,https://song.gushiwen.cn/song/chenlang/ffc5956b3eba.mp3
寿阳曲·潇湘夜雨,"
渔灯暗，客梦回。一声声滴人心碎。孤舟五更家万里，是离人几行清泪。(清泪 一作：情泪)

",马致远,https://song.gushiwen.cn/song/chenlang/0f4c25be1eee.mp3
七谏,"初放
平生于国兮，长于原野。
言语讷譅兮，又无彊辅。
浅智褊能兮，闻见又寡。
数言便事兮，见怨门下。
王不察其长利兮，卒见弃乎原野。
伏念思过兮，无可改者。
群众成朋兮，上浸以惑。
巧佞在前兮，贤者灭息。
尧、舜圣已没兮，孰为忠直？
高山崔巍兮，水流汤汤。
死日将至兮，与麋鹿同坑。
塊兮鞠，当道宿，
举世皆然兮，余将谁告？
斥逐鸿鹄兮，近习鸱枭，
斩伐橘柚兮，列树苦桃。
便娟之修竹兮，寄生乎江潭。
上葳蕤而防露兮，下泠泠而来风。
孰知其不合兮，若竹柏之异心。
往者不可及兮，来者不可待。
悠悠苍天兮，莫我振理。
窃怨君之不寤兮，吾独死而後已。
沉江
惟往古之得失兮，览私微之所伤。
尧舜圣而慈仁兮，後世称而弗忘。
齐桓失于专任兮，夷吾忠而名彰。
晋献惑于孋姬兮，申生孝而被殃。
偃王行其仁义兮，荆文寤而徐亡。
纣暴虐以失位兮，周得佐乎吕望。
修往古以行恩兮，封比干之丘垄。
贤俊慕而自附兮，日浸淫而合同。
明法令而修理兮，兰芷幽而有芳。
苦众人之妒予兮，箕子寤而佯狂。
不顾地以贪名兮，心怫郁而内伤。
联蕙芷以为佩兮，过鲍肆而失香。
正臣端其操行兮，反离谤而见攘。
世俗更而变化兮，伯夷饿于首阳。
独廉洁而不容兮，叔齐久而逾明。
浮云陈而蔽晦兮，使日月乎无光。
忠臣贞而欲谏兮，谗谀毁而在旁。
秋草荣其将实兮，微霜下而夜降。
商风肃而害生兮，百草育而不长。
众并谐以妒贤兮，孤圣特而易伤。
怀计谋而不见用兮，岩穴处而隐藏。
成功隳而不卒兮，子胥死而不葬。
世从俗而变化兮，随风靡而成行。
信直退而毁败兮，虚伪进而得当。
追悔过之无及兮，岂尽忠而有功。
废制度而不用兮，务行私而去公。
终不变而死节兮，惜年齿之未央。
将方舟而下流兮，冀幸君之发矇。
痛忠言之逆耳兮，恨申子之沉江。
愿悉心之所闻兮，遭值君之不聪。
不开寤而难道兮，不别横之与纵。
听奸臣之浮说兮，绝国家之久长。
灭规矩而不用兮，背绳墨之正方。
离忧患而乃寤兮，若纵火于秋蓬。
业失之而不救兮，尚何论乎祸凶。
彼离畔而朋党兮，独行之士其何望？
日渐染而不自知兮，秋毫微哉而变容。
众轻积而折轴兮，原咎杂而累重。
赴湘沅之流澌兮，恐逐波而复东。
怀沙砾而自沉兮，不忍见君之蔽壅。
怨世
世沉淖而难论兮，俗岒峨而嵾嵯。
清泠泠而歼灭兮，溷湛湛而日多。
枭鸮既以成群兮，玄鹤弭翼而屏移。
蓬艾亲入御于床笫兮，马兰踸踔而日加。
弃捐药芷与杜衡兮，余柰世之不知芳何？
何周道之平易兮，然芜秽而险戏。
高阳无故而委尘兮，唐虞点灼而毁议。
谁使正其真是兮，虽有八师而不可为。
皇天保其高兮，后土持其久。
服清白以逍遥兮，偏与乎玄英异色。
西施媞媞而不得见兮，嫫母勃屑而日侍。
桂蠹不知所淹留兮，蓼虫不知徙乎葵菜。
处湣湣之浊世兮，今安所达乎吾志。
意有所载而远逝兮，固非众人之所识。
骥踌躇于弊輂兮，遇孙阳而得代。
吕望穷困而不聊生兮，遭周文而舒志。
宁戚饭牛而商歌兮，桓公闻而弗置。
路室女之方桑兮，孔子过之以自侍。
吾独乖剌而无当兮，心悼怵而耄思。
思比干之恲恲兮，哀子胥之慎事。
悲楚人之和氏兮，献宝玉以为石。
遇厉武之不察兮，羌两足以毕斮。
小人之居势兮，视忠正之何若？
改前圣之法度兮，喜嗫嚅而妄作。
亲谗谀而疏贤圣兮，讼谓闾娵为丑恶。
愉近习而蔽远兮，孰知察其黑白？
卒不得效其心容兮，安眇眇而无所归薄。
专精爽以自明兮，晦冥冥而壅蔽。
年既已过太半兮，然埳轲而留滞。
欲高飞而远集兮，恐离罔而灭败。
独冤抑而无极兮，伤精神而寿夭。
皇天既不纯命兮，余生终无所依。
愿自沉于江流兮，绝横流而径逝。
宁为江海之泥涂兮，安能久见此浊世？
怨思
贤士穷而隐处兮，廉方正而不容。
子胥谏而靡躯兮，比干忠而剖心。
子推自割而飤君兮，德日忘而怨深。
行明白而曰黑兮，荆棘聚而成林。
江离弃于穷巷兮，蒺藜蔓乎东厢。
贤者蔽而不见兮，谗谀进而相朋。
枭鸮并进而俱鸣兮，凤皇飞而高翔。
原壹往而径逝兮，道壅绝而不通。
自悲
居愁懃其谁告兮，独永思而忧悲。
内自省而不惭兮，操愈坚而不衰。
隐三年而无决兮，岁忽忽其若颓。
怜余身不足以卒意兮，冀一见而复归。
哀人事之不幸兮，属天命而委之咸池。
身被疾而不闲兮，心沸热其若汤。
冰炭不可以相并兮，吾固知乎命之不长。
哀独苦死之无乐兮，惜予年之未央。
悲不反余之所居兮，恨离予之故乡。
鸟兽惊而失群兮，犹高飞而哀鸣。
狐死必首丘兮，夫人孰能不反其真情？
故人疏而日忘兮，新人近而俞好。
莫能行于杳冥兮，孰能施于无报？
苦众人之皆然兮，乘回风而远游。
凌恆山其若陋兮，聊愉娱以忘忧。
悲虚言之无实兮，苦众口之铄金。
过故乡而一顾兮，泣歔欷而霑衿。
厌白玉以为面兮，怀琬琰以为心。
邪气入而感内兮，施玉色而外淫。
何青云之流澜兮，微霜降之蒙蒙。
徐风至而徘徊兮，疾风过之汤汤。
闻南籓乐而欲往兮，至会稽而且止。
见韩众而宿之兮，问天道之所在？
借浮云以送予兮，载雌霓而为旌。
驾青龙以驰骛兮，班衍衍之冥冥。
忽容容其安之兮，超慌忽其焉如？
苦众人之难信兮，愿离群而远举。
登峦山而远望兮，好桂树之冬荣。
观天火之炎炀兮，听大壑之波声。
引八维以自道兮，含沆瀣以长生。
居不乐以时思兮，食草木之秋实。
饮菌若之朝露兮，构桂木而为室。
杂橘柚以为囿兮，列新夷与椒桢。
鹍鹤孤而夜号兮，哀居者之诚贞。
哀命
哀时命之不合兮，伤楚国之多忧。
内怀情之洁白兮，遭乱世而离尤。
恶耿介之直行兮，世溷浊而不知。
何君臣之相失兮，上沅湘而分离。
测汨罗之湘水兮，知时固而不反。
伤离散之交乱兮，遂侧身而既远。
处玄舍之幽门兮，穴岩石而窟伏。
从水蛟而为徙兮，与神龙乎休息。
何山石之崭岩兮，灵魂屈而偃蹇。
含素水而蒙深兮，日眇眇而既远。
哀形体之离解兮，神罔两而无舍。
惟椒兰之不反兮，魂迷惑而不知路。
愿无过之设行兮，虽灭没之自乐。
痛楚国之流亡兮，哀灵修之过到。
固时俗之溷浊兮，志瞀迷而不知路。
念私门之正匠兮，遥涉江而远去。
念女嬃之婵媛兮，涕泣流乎于悒。
我决死而不生兮，虽重追吾何及。
戏疾濑之素水兮，望高山之蹇产。
哀高丘之赤岸兮，遂没身而不反。
谬谏
怨灵修之浩荡兮，夫何执操之不固？
悲太山之为隍兮，孰江河之可涸？
愿承闲而效志兮，恐犯忌而干讳。
卒抚情以寂寞兮，然怊怅而自悲。
玉与石其同匮兮，贯鱼眼与珠玑。
驽骏杂而不分兮，服罢牛而骖骥。
年滔滔而自远兮，寿冉冉而愈衰。
心悇憛而烦冤兮，蹇超摇而无冀。
固时俗之工巧兮，灭规矩而改错。
郤骐骥而不乘兮，策驽骀而取路。
当世岂无骐骥兮，诚无王良之善驭。
见执辔者非其人兮，故驹跳而远去。
不量凿而正枘兮，恐矩矱之不同。
不论世而高举兮，恐操行之不调。
弧弓弛而不张兮，孰云知其所至？
无倾危之患难兮，焉知贤士之所死？
俗推佞而进富兮，节行张而不著。
贤良蔽而不群兮，朋曹比而党誉。
邪说饰而多曲兮，正法弧而不公。
直士隐而避匿兮，谗谀登乎明堂。
弃彭咸之娱乐兮，灭巧倕之绳墨。
菎蕗杂于黀蒸兮，机蓬矢以射革。
驾蹇驴而无策兮，又何路之能极？
以直鍼而为钓兮，又何鱼之能得？
伯牙之绝弦兮，无锺子期而听之。
和抱璞而泣血兮，安得良工而剖之？
同音者相和兮，同类者相似。
飞鸟号其群兮，鹿鸣求其友。
故叩宫而宫应兮，弹角而角动。
虎啸而谷风至兮，龙举而景云往。
音声之相和兮，言物类之相感也。
夫方圜之异形兮，势不可以相错。
列子隐身而穷处兮，世莫可以寄讬。
众鸟皆有行列兮，凤独翔翔而无所薄。
经浊世而不得志兮，愿侧身岩穴而自讬。
欲阖口而无言兮，尝被君之厚德。
独便悁而怀毒兮，愁郁郁之焉极？
念三年之积思兮，愿壹见而陈辞。
不及君而骋说兮，世孰可为明之？
身寝疾而日愁兮，情沉抑而不扬。
众人莫可与论道兮，悲精神之不通。
乱曰：
鸾皇孔凤日以远兮，畜凫驾鹅。
鸡鹜满堂坛兮，鼉黽游乎华池。
要褭奔亡兮，腾驾橐驼。
铅刀进御兮，遥弃太阿。
拔搴玄芝兮，列树芋荷。
橘柚萎枯兮，苦李旖旎。
甂瓯登于明堂兮，周鼎潜潜乎深渊。
自古而固然兮，吾又何怨乎今之人。
",东方朔,https://song.gushiwen.cn/song//2a242e0335c5.mp3
四块玉·马嵬坡,"
睡海棠，春将晚。恨不得明皇掌中看。霓裳便是中原乱。不因这玉环，引起那禄山，怎知蜀道难！

",马致远,https://song.gushiwen.cn/song//d20e911c0b6a.mp3
临江仙·自洛阳往孟津道中作,"
今古北邙山下路，黄尘老尽英雄。人生长恨水长东。幽怀谁共语，远目送归鸿。
盖世功名将底用，从前错怨天公。浩歌一曲酒千钟。男儿行处是，未要论穷通。

",元好问,https://song.gushiwen.cn/song/chenlang/32e21765bdbd.mp3
山坡羊·伏低伏弱,"
伏低伏弱，装呆装落，是非犹自来着莫。任从他，待如何，天公尚有妨农过，蚕怕雨寒苗怕火。阴，也是错；晴，也是错。

",陈草庵,https://song.gushiwen.cn/song/chenlang/5584351e34ee.mp3
哀时命,"哀时命之不及古人兮，夫何予生之不遘时！
往者不可扳援兮，徠者不可与期。
志憾恨而不逞兮，杼中情而属诗。
夜炯炯而不寐兮，怀隐忧而历兹。
心郁郁而无告兮，众孰可与深谋！
欿愁悴而委惰兮，老冉冉而逮之。
居处愁以隐约兮，志沉抑而不扬。
道壅塞而不通兮，江河广而无梁。
愿至昆仑之悬圃兮，采锺山之玉英。
揽瑶木之橝枝兮，望阆风之板桐。
弱水汩其为难兮，路中断而不通。
势不能凌波以径度兮，又无羽翼而高翔。
然隐悯而不达兮，独徙倚而彷徉。
怅惝罔以永思兮，心纡轸而增伤。
倚踌躇以淹留兮，日饥馑而绝粮。
廓抱景而独倚兮，超永思乎故乡。
廓落寂而无友兮，谁可与玩此遗芳？
白日晼晼其將入兮，哀余寿之弗将。
车既弊而马罢兮，蹇邅徊而不能行。
身既不容于浊世兮，不知进退之宜当。
冠崔嵬而切云兮，剑淋离而从横。
衣摄叶以储与兮，左袪挂于榑桑；
右衽拂于不周兮，六合不足以肆行。
上同凿枘于伏戏兮，下合矩矱于虞唐。
原尊节而式高兮，志犹卑夫禹汤。
虽知困其不改操兮，终不以邪枉害方。
世并举而好朋兮，壹斗斛而相量。
众比周以肩迫兮，贤者远而隐藏。
为凤皇作鹑笼兮，虽翕翅其不容。
灵皇其不寤知兮，焉陈词而效忠。
俗嫉妒而蔽贤兮，孰知余之从容？
愿舒志而抽冯兮，庸讵知其吉凶？
璋珪杂于甑窐兮，陇廉与孟娵同宫。
举世以为恆俗兮，固将愁苦而终穷。
幽独转而不寐兮，惟烦懑而盈匈。
魂眇眇而驰骋兮，心烦冤之忡忡。
志欿憾而不憺兮，路幽昧而甚难。
塊独守此曲隅兮，然欿切而永叹。
愁修夜而宛转兮，气涫沸其若波。
握剞劂而不用兮，操规矩而无所施。
骋骐骥于中庭兮，焉能极夫远道？
置援狖于棂槛兮，夫何以责其捷巧？
驷跛鳖而上山兮，吾固知其不能陞。
释管晏而任臧获兮，何权衡之能称？
箟簬杂于黀蒸兮，机蓬矢以射革。
负檐荷以丈尺兮，欲伸要而不可得。
外迫胁于机臂兮，上牵联于矰隿。
肩倾侧而不容兮，固陿腹而不得息。
务光自投于深渊兮，不获世之尘垢。
孰魁摧之可久兮，愿退身而穷处。
凿山楹而为室兮，下被衣于水渚。
雾露濛濛其晨降兮，云依斐而承宇。
虹霓纷其朝霞兮，夕淫淫而淋雨。
怊茫茫而无归兮，怅远望此旷野。
下垂钓于溪谷兮，上要求于仙者。
与赤松而结友兮，比王侨而为耦。
使枭杨先导兮，白虎为之前後。
浮云雾而入冥兮，骑白鹿而容与。
魂眐眐以寄独兮，汨徂往而不归。
处卓卓而日远兮，志浩荡而伤怀。
鸾凤翔于苍云兮，故矰缴而不能加。
蛟龙潜于旋渊兮，身不挂于罔罗。
知贪饵而近死兮，不如下游乎清波。
宁幽隐以远祸兮，孰侵辱之可为。
子胥死而成义兮，屈原沉于汨罗。
虽体解其不变兮，岂忠信之可化。
志怦怦而内直兮，履绳墨而不颇。
执权衡而无私兮，称轻重而不差。
摡尘垢之枉攘兮，除秽累而反真。
形体白而质素兮，中皎洁而淑清。
时猒饫而不用兮，且隐伏而远身。
聊窜端而匿迹兮，嗼寂默而无声。
独便悁而烦毒兮，焉发愤而筊抒。
时暧暧其将罢兮，遂闷叹而无名。
伯夷死于首阳兮，卒夭隐而不荣。
太公不遇文王兮，身至死而不得逞。
怀瑶象而佩琼兮，愿陈列而无正。
生天坠之若过兮，忽烂漫而无成。
邪气袭余之形体兮，疾憯怛而萌生。
原壹见阳春之白日兮，恐不终乎永年。
",庄忌,https://song.gushiwen.cn/song//ff183b52d7b0.mp3
论诗三十首·其四,"
一语天然万古新，豪华落尽见真淳。
南窗白日羲皇上，未害渊明是晋人。

",元好问,https://song.gushiwen.cn/song/chenlang/c2c49c0ffa4c.mp3
拨不断·大鱼,"
胜神鳌，夯风涛，脊梁上轻负着蓬莱岛。万里夕阳锦背高，翻身犹恨东洋小，太公怎钓？

",王和卿,https://song.gushiwen.cn/song/chenlang/8db6f855a3d5.mp3
荷叶杯·一点露珠凝冷,"
一点露珠凝冷，波影，满池塘。绿茎红艳两相乱，肠断，水风凉。

",温庭筠,https://song.gushiwen.cn/song//00e2210b64c5.mp3
九怀,"匡机
极运兮不中，来将屈兮困穷。
余深愍兮惨怛，愿一列兮无从。
乘日月兮上征，顾游心兮鄗酆。
弥览兮九隅，彷徨兮兰宫。
芷闾兮药房，奋摇兮众芳。
菌阁兮蕙楼，观道兮从横。
宝金兮委积，美玉兮盈堂。
桂水兮潺湲，扬流兮洋洋。
蓍蔡兮踊跃，孔鹤兮回翔。
抚槛兮远望，念君兮不忘。
怫郁兮莫陈，永怀兮内伤。
通路
天门兮墬户，孰由兮贤者？
无正兮溷厕，怀德兮何睹？
假寐兮愍斯，谁可与兮寤语？
痛凤兮远逝，畜鴳兮近处。
鲸鱏兮幽潜，从虾兮游陼。
乘虬兮登阳，载象兮上行。
朝发兮葱岭，夕至兮明光。
北饮兮飞泉，南采兮芝英。
宣游兮列宿，顺极兮彷徉。
红采兮骍衣，翠缥兮为裳。
舒佩兮綝纚，竦余剑兮干将。
腾蛇兮后从，飞駏兮步旁。
微观兮玄圃，览察兮瑶光。
启匮兮探筴，悲命兮相当。
纫蕙兮永辞，将离兮所思。
浮云兮容与，道余兮何之？
远望兮仟眠，闻雷兮阗阗。
阴忧兮感余，惆怅兮自怜。
危俊
林不容兮鸣蜩，余何留兮中州？
陶嘉月兮总驾，搴玉英兮自修。
结荣茝兮逶逝，将去烝兮远游。
径岱土兮魏阙，历九曲兮牵牛。
聊假日兮相佯，遗光燿兮周流。
望太一兮淹息，纡余辔兮自休。
晞白日兮皎皎，弥远路兮悠悠。
顾列孛兮缥缥，观幽云兮陈浮。
钜宝迁兮砏磤，雉咸雊兮相求。
泱莽莽兮究志，惧吾心兮懤懤。
步余马兮飞柱，览可与兮匹俦。
卒莫有兮纤介，永余思兮怞怞。
昭世
世溷兮冥昏，违君兮归真。
乘龙兮偃蹇，高回翔兮上臻。
袭英衣兮缇[糹習]，披华裳兮芳芬。
登羊角兮扶舆，浮云漠兮自娱。
握神精兮雍容，与神人兮相胥。
流星坠兮成雨，进瞵盼兮上丘墟。
览旧邦兮滃郁，余安能兮久居。
志怀逝兮心懰栗，纡余辔兮踌躇。
闻素女兮微歌，听王后兮吹竽。
魂悽怆兮感哀，肠回回兮盘纡。
抚余佩兮缤纷，高太息兮自怜。
使祝融兮先行，令昭明兮开门。
驰六蛟兮上征，竦余驾兮入冥。
历九州兮索合，谁可与兮终生。
忽反顾兮西囿，睹轸丘兮崎倾。
横垂涕兮泫流，悲余后兮失灵。
尊嘉
季春兮阳阳，列草兮成行。
余悲兮兰生，委积兮从横。
江离兮遗捐，辛夷兮挤臧。
伊思兮往古，亦多兮遭殃。
伍胥兮浮江，屈子兮沉湘。
运余兮念兹，心内兮怀伤。
望淮兮沛沛，滨流兮则逝。
榜舫兮下流，东注兮磕磕。
蛟龙兮导引，文鱼兮上濑。
抽蒲兮陈坐，援芙蕖兮为盖。
水跃兮余旌，继以兮微蔡。
云旗兮电骛，倏忽兮容裔。
河伯兮开门，迎余兮欢欣。
顾念兮旧都，怀恨兮艰难。
窃哀兮浮萍，汎淫兮无根。
蓄英
秋风兮萧萧，舒芳兮振条。
微霜兮眇眇，病殀兮鸣蜩。
玄鸟兮辞归，飞翔兮灵丘。
望谿谷兮滃郁，熊罴兮呴嗥。
唐虞兮不存，何故兮久留？
临渊兮汪洋，顾林兮忽荒。
修余兮袿衣，骑霓兮南上。
乘云兮回回，亹亹兮自强。
将息兮兰皋，失志兮悠悠。
蒶蕴兮霉黧，思君兮无聊。
身去兮意存，怆恨兮怀愁。
思忠
登九灵兮游神，静女歌兮微晨。
悲皇丘兮积葛，众体错兮交纷。
贞枝抑兮枯槁，枉车登兮庆云。
感余志兮惨栗，心怆怆兮自怜。
驾玄螭兮北征，曏吾路兮葱岭。
连五宿兮建旄，扬氛气兮为旌。
历广漠兮驰骛，览中国兮冥冥。
玄武步兮水母，与吾期兮南荣。
登华盖兮乘阳，聊逍遥兮播光。
抽库娄兮酌醴，援瓟瓜兮接粮。
毕休息兮远逝，发玉軔兮西行。
惟时俗兮疾正，弗可久兮此方。
寤辟摽兮永思，心怫郁兮内伤。
陶壅
览杳杳兮世惟，余惆怅兮何归。
伤时俗兮溷乱，将奋翼兮高飞。
驾八龙兮连蜷，建虹旌兮威夷。
观中宇兮浩浩，纷翼翼兮上跻。
浮溺水兮舒光，淹低佪兮京沶。
屯余车兮索友，睹皇公兮问师。
道莫贵兮归真，羡余术兮可夷。
吾乃逝兮南娭，道幽路兮九疑。
越炎火兮万里，过万首兮嶷嶷。
济江海兮蝉蜕，绝北梁兮永辞。
浮云郁兮昼昏，霾土忽兮塺々。
息阳城兮广夏，衰色罔兮中怠。
意晓阳兮燎寤，乃自诊兮在兹。
思尧舜兮袭兴，幸咎繇兮获谋。
悲九州兮靡君，抚轼叹兮作诗。
株昭
悲哉于嗟兮，心内切磋。
款冬而生兮，凋彼叶柯。
瓦砾进宝兮，捐弃随和。
铅刀厉御兮，顿弃太阿。
骥垂两耳兮，中坂蹉跎。
蹇驴服驾兮，无用日多。
修洁处幽兮，贵宠沙劘。
凤皇不翔兮，鹑鴳飞扬。
乘虹骖蜺兮，载云变化。
焦明开路兮，后属青蛇。
步骤桂林兮，超骧卷阿。
丘陵翔儛兮，谿谷悲歌。
神章灵篇兮，赴曲相和。
余私娱兹兮，孰哉复加。
还顾世俗兮，坏败罔罗。
卷佩将逝兮，涕流滂沲。
乱曰：
皇门开兮照下土，株秽除兮兰芷睹。
四佞放兮後得禹，圣舜摄兮昭尧绪，
孰能若兮原为辅。
",王褒,https://song.gushiwen.cn/song//4998e6425431.mp3
江城子·醉来长袖舞鸡鸣,"
醉来长袖舞鸡鸣，短歌行，壮心惊。西北神州，依旧一新亭。三十六峰长剑在，星斗气，郁峥嵘。
古来豪侠数幽并，鬓星星，竟何成！他日封侯，编简为谁青？一掬钓鱼坛上泪，风浩浩，雨冥冥。

",元好问,https://song.gushiwen.cn/song//cb667dc88e69.mp3
喜春来·七夕,"
天孙一夜停机暇，人世千家乞巧忙，想双星心事密话头长。七月七，回首笑三郎。

",佚名,https://song.gushiwen.cn/song//4728276bf3d5.mp3
九叹,"逢纷
伊伯庸之末胄兮，谅皇直之屈原。
云余肇祖于高阳兮，惟楚怀之婵连。
原生受命于贞节兮，鸿永路有嘉名。
齐名字于天地兮，并光明于列星。
吸精粹而吐氛浊兮，横邪世而不取容。
行叩诚而不阿兮，遂见排而逢谗。
后听虚而黜实兮，不吾理而顺情。
肠愤悁而含怒兮，志迁蹇而左倾。
心戃慌其不我与兮，躬速速其不吾亲。
辞灵修而陨志兮，吟泽畔之江滨。
椒桂罗以颠覆兮，有竭信而归诚。
谗夫蔼蔼而漫著兮，曷其不舒予情？
始结言于庙堂兮，信中涂而叛之。
怀兰蕙与衡芷兮，行中野而散之。
声哀哀而怀高丘兮，心愁愁而思旧邦。
愿承闲而自恃兮，径淫曀而道壅。
颜霉黧以沮败兮，精越裂而衰耄。
裳襜襜而含风兮，衣纳纳而掩露。
赴江湘之湍流兮，顺波凑而下降。
徐徘徊于山阿兮，飘风来之洶洶。
驰余车兮玄石，步余马兮洞庭。
平明发兮苍梧，夕投宿兮石城。
芙蓉盖而菱华车兮，紫贝阙而玉堂。
薜荔饰而陆离荐兮，鱼鳞衣而白蜺裳。
登逢龙而下陨兮，违故都之漫漫。
思南郢之旧俗兮，肠一夕而九运。
扬流波之潢潢兮，体溶溶而东回。
心怊怅以永思兮，意晻晻而日颓。
白露纷以涂涂兮，秋风浏以萧萧。
身永流而不还兮，魂长逝而常愁。
叹曰：
譬彼流水纷扬磕兮，波逢汹涌濆壅滂兮。
揄扬涤荡飘流陨往触崟石兮，
龙卬脟圈缭戾宛转阻相薄兮，
遭纷逢凶蹇离尤兮，垂文扬采遗将来兮。
离世
灵怀其不吾知兮，灵怀其不吾闻。
就灵怀之皇祖兮，愬灵怀之鬼神。
灵怀曾不吾与兮，即听夫人之谀辞。
余辞上参于天坠兮，旁引之于四时。
指日月使延照兮，抚招摇以质正。
立师旷俾端辞兮，命咎繇使并听。
兆出名曰正则兮，卦发字曰灵均。
余幼既有此鸿节兮，长愈固而弥纯。
不从俗而诐行兮，直躬指而信志。
不枉绳以追曲兮，屈情素以从事。
端余行其如玉兮，述皇舆之踵迹。
群阿容以晦光兮，皇舆覆以幽辟。
舆中涂以回畔兮，驷马惊而横奔。
执组者不能制兮，必折轭而摧辕。
断镳衔以驰骛兮，暮去次而敢止。
路荡荡其无人兮，遂不禦乎千里。
身衡陷而下沉兮，不可获而复登。
不顾身之卑贱兮，惜皇舆之不兴。
出国门而端指兮，冀壹寤而锡还。
哀仆夫之坎毒兮，屡离忧而逢患。
九年之中不吾反兮，思彭咸之水游。
惜师延之浮渚兮，赴汨罗之长流。
遵江曲之逶移兮，触石碕而衡游。
波澧澧而扬浇兮，顺长濑之浊流。
凌黄沱而下低兮，思还流而复反。
玄舆驰而并集兮，身容与而日远。
棹舟杭以横濿兮，济湘流而南极。
立江界而长吟兮，愁哀哀而累息。
情慌忽以忘归兮，神浮游以高历。
心蛩蛩而怀顾兮，魂眷眷而独逝。
叹曰：
余思旧邦心依违兮，
日暮黄昏羌幽悲兮，
去郢东迁余谁慕兮，
谗夫党旅其以兹故兮，
河水淫淫情所愿兮，
顾瞻郢路终不返兮。
怨思
惟郁郁之忧毒兮，志坎壈而不违。
身憔悴而考旦兮，日黄昏而长悲。
闵空宇之孤子兮，哀枯杨之冤雏。
孤雌吟于高墉兮，鸣鸠栖于桑榆。
玄蝯失于潜林兮，独偏弃而远放。
征夫劳于周行兮，处妇愤而长望。
申诚信而罔违兮，情素洁于纽帛。
光明齐于日月兮，文采耀燿于玉石。
伤压次而不发兮，思沉抑而不扬。
芳懿懿而终败兮，名靡散而不彰。
背玉门以奔骛兮，蹇离尤而干诟。
若龙逢之沉首兮，王子比干之逢醢。
念社稷之几危兮，反为雠而见怨。
思国家之离沮兮，躬获愆而结难。
若青蝇之伪质兮，晋骊姬之反情。
恐登阶之逢殆兮，故退伏于末庭。
孽臣之号咷兮，本朝芜而不治。
犯颜色而触谏兮，反蒙辜而被疑。
菀蘼芜与菌若兮，渐藁本于洿渎。
淹芳芷于腐井兮，弃鸡骇于筐簏。
执棠谿以刜蓬兮，秉干将以割肉。
筐泽泻以豹鞟兮，破荆和以继筑。
时溷浊犹未清兮，世殽乱犹未察。
欲容与以俟时兮，惧年岁之既晏。
顾屈节以从流兮，心巩巩而不夷。
宁浮沅而驰骋兮，下江湘以邅回。
叹曰：
山中槛槛余伤怀兮，征夫皇皇其孰依兮，
经营原野杳冥冥兮，乘骐骋骥舒吾情兮，
归骸旧邦莫谁语兮，长辞远逝乘湘去兮。
远逝
志隐隐而郁怫兮，愁独哀而冤结。
肠纷纭以缭转兮，涕渐渐其若屑。
情慨慨而长怀兮，信上皇而质正。
合五岳与八灵兮，讯九鬿与六神。
指列宿以白情兮，诉五帝以置辞。
北斗为我折中兮，太一为余听之。
云服阴阳之正道兮，御后土之中和。
佩苍龙之蚴虬兮，带隐虹之逶蛇。
曳彗星之皓旰兮，抚朱爵与鵔鸃。
游清灵之飒戾兮，服云衣之披披。
杖玉策与朱旗兮，垂明月之玄珠。
举霓旌之墆翳兮，建黄纁之总旄。
躬纯粹而罔愆兮，承皇考之妙仪。
惜往事之不合兮，横汨罗而下沥。
乘隆波而南渡兮，逐江湘之顺流。
赴阳侯之潢洋兮，下石濑而登洲。
陆魁堆以蔽视兮，云冥冥而闇前。
山峻高以无垠兮，遂曾闳而迫身。
雪雰雰而薄木兮，云霏霏而陨集。
阜隘狭而幽险兮，石嵾嵯以翳日。
悲故乡而发忿兮，去余邦之弥久。
背龙门而入河兮，登大坟而望夏首。
横舟航而济湘兮，耳聊啾而戃慌。
波淫淫而周流兮，鸿溶溢而滔荡。
路曼曼其无端兮，周容容而无识。
引日月以指极兮，少须臾而释思。
水波远以冥冥兮，眇不睹其东西。
顺风波以南北兮，雾宵晦以纷纷。
日杳杳以西颓兮，路长远而窘迫。
欲酌醴以娱忧兮，蹇骚骚而不释。
叹曰：
飘风蓬龙埃坲々兮，草木摇落时槁悴兮，
遭倾遇祸不可救兮，长吟永欷涕究究兮，
舒情陈诗冀以自免兮，颓流下陨身日远兮。
惜贤
览屈氏之离骚兮，心哀哀而怫郁。
声嗷嗷以寂寥兮，顾仆夫之憔悴。
拨谄谀而匡邪兮，切淟涊之流俗。
荡渨涹之奸咎兮，夷蠢蠢之溷浊。
怀芬香而挟蕙兮，佩江蓠之婓婓。
握申椒与杜若兮，冠浮云之峨峨。
登长陵而四望兮，览芷圃之蠡蠡。
游兰皋与蕙林兮，睨玉石之嵾嵯。
扬精华以炫燿兮，芳郁渥而纯美。
结桂树之旖旎兮，纫荃蕙与辛夷。
芳若兹而不御兮，捐林薄而菀死。
驱子侨之奔走兮，申徒狄之赴渊。
若由夷之纯美兮，介子推之隐山。
晋申生之离殃兮，荆和氏之泣血。
吴申胥之抉眼兮，王子比干之横废。
欲卑身而下体兮，心隐恻而不置。
方圜殊而不合兮，钩绳用而异态。
欲俟时于须臾兮，日阴曀其将暮。
时迟迟其日进兮，年忽忽而日度。
妄周容而入世兮，内距闭而不开。
俟时风之清激兮，愈氛雾其如塺。
进雄鸠之耿耿兮，谗介介而蔽之。
默顺风以偃仰兮，尚由由而进之。
心懭悢以冤结兮，情舛错以曼忧。
搴薜荔于山野兮，采撚支于中洲。
望高丘而叹涕兮，悲吸吸而长怀。
孰契契而委栋兮，日晻晻而下颓。
叹曰：
江湘油油长流汩兮，挑揄扬汰荡迅疾兮。
忧心展转愁怫郁兮，冤结未舒长隐忿兮，
丁时逢殃可奈何兮，劳心悁悁涕滂沱兮。
忧苦
悲余心之悁悁兮，哀故邦之逢殃。
辞九年而不复兮，独茕茕而南行。
思余俗之流风兮，心纷错而不受。
遵野莽以呼风兮，步从容于山廋。
巡陆夷之曲衍兮，幽空虚以寂寞。
倚石岩以流涕兮，忧憔悴而无乐。
登巑岏以长企兮，望南郢而闚之。
山修远其辽辽兮，涂漫漫其无时。
听玄鹤之晨鸣兮，于高冈之峨峨。
独愤积而哀娱兮，翔江洲而安歌。
三鸟飞以自南兮，览其志而欲北。
原寄言于三鸟兮，去飘疾而不可得。
欲迁志而改操兮，心纷结其未离。
外彷徨而游览兮，内恻隐而含哀。
聊须臾以时忘兮，心渐渐其烦错。
原假簧以舒忧兮，志纡郁其难释。
叹《离骚》以扬意兮，犹未殫于《九章》。
长嘘吸以于悒兮，涕横集而成行。
伤明珠之赴泥兮，鱼眼玑之坚藏。
同驽骡与乘駔兮，杂斑駮与阘茸。
葛藟虆于桂树兮，鸱鸮集于木兰。
偓促谈于廊庙兮，律魁放乎山间。
恶虞氏之箫《韶》兮，好遗风之《激楚》。
潜周鼎于江淮兮，爨土鬵于中宇。
且人心之持旧兮，而不可保长。
邅彼南道兮，征夫宵行。
思念郢路兮，还顾睠睠。
涕流交集兮，泣下涟涟。
叹曰：
登山长望中心悲兮，菀彼青青泣如颓兮，
留思北顾涕渐渐兮，折锐摧矜凝氾滥兮，
念我茕茕魂谁求兮，仆夫慌悴散若流兮。
愍命
昔皇考之嘉志兮，喜登能而亮贤。
情纯洁而罔薉兮，姿盛质而无愆。
放佞人与谄谀兮，斥谗夫与便嬖。
亲忠正之悃诚兮，招贞良与明智。
心溶溶其不可量兮，情澹澹其若渊。
回邪辟而不能入兮，诚原藏而不可迁。
逐下袟于後堂兮，迎虙妃于伊雒。
刜谗贼于中廇兮，选吕管于榛薄。
丛林之下无怨士兮，江河之畔无隐夫。
三苗之徒以放逐兮，伊皋之伦以充庐。
今反表以为里兮，颠裳以为衣。
戚宋万于两楹兮，废周邵于遐夷。
却骐骥以转运兮，腾驴骡以驰逐。
蔡女黜而出帷兮，戎妇入而綵绣服。
庆忌囚于阱室兮，陈不占战而赴围。
破伯牙之号钟兮，挟人筝而弹纬。
藏瑉石于金匮兮，捐赤瑾于中庭。
韩信蒙于介胄兮，行夫将而攻城。
莞芎弃于泽洲兮，瓟瓥蠹于筐簏。
麒麟奔于九皋兮，熊罴群而逸囿。
折芳枝与琼华兮，树枳棘与薪柴。
掘荃蕙与射干兮，耘藜藿与蘘荷。
惜今世其何殊兮，远近思而不同。
或沉沦其无所达兮，或清激其无所通。
哀余生之不当兮，独蒙毒而逢尤。
虽謇謇以申志兮，君乖差而屏之。
诚惜芳之菲菲兮，反以兹为腐也。
怀椒聊之蔎蔎兮，乃逢纷以罹诟也。
叹曰：
嘉皇既殁终不返兮，山中幽险郢路远兮。
谗人諓諓孰可愬兮，征夫罔极谁可语兮。
行吟累欷声喟喟兮，怀忧含戚何侘傺兮。
思古
冥冥深林兮，树木郁郁。
山参差以崭岩兮，阜杳杳以蔽日。
悲余心之悁悁兮，目眇眇而遗泣。
风骚屑以摇木兮，云吸吸以湫戾。
悲余生之无欢兮，愁倥傯于山陆。
旦徘徊于长阪兮，夕彷徨而独宿。
发披披以鬤鬤兮，躬劬劳而瘏悴。
魂俇俇而南行兮，泣霑襟而濡袂。
心婵媛而无告兮，口噤闭而不言。
违郢都之旧闾兮，回湘、沅而远迁。
念余邦之横陷兮，宗鬼神之无次。
闵先嗣之中绝兮，心惶惑而自悲。
聊浮游于山陿兮，步周流于江畔。
临深水而长啸兮，且倘佯而氾观。
兴离骚之微文兮，冀灵修之壹悟。
还余车于南郢兮，复往轨于初古。
道修远其难迁兮，伤余心之不能已。
背三五之典刑兮，绝洪范之辟纪。
播规矩以背度兮，错权衡而任意。
操绳墨而放弃兮，倾容幸而侍侧。
甘棠枯于丰草兮，藜棘树于中庭。
西施斥于北宫兮，仳倠倚于弥楹。
乌获戚而骖乘兮，燕公操于马圉。
蒯聩登于清府兮，咎繇弃而在野。
盖见兹以永叹兮，欲登阶而狐疑。
乘白水而高骛兮，因徙弛而长词。
叹曰：
倘佯垆阪沼水深兮，容与汉渚涕淫淫兮，
锺牙已死谁为声兮？纤阿不御焉舒情兮，
曾哀悽欷心离离兮，还顾高丘泣如洒兮。
远游
悲余性之不可改兮，屡惩艾而不迻。
服觉皓以殊俗兮，貌揭揭以巍巍。
譬若王侨之乘云兮，载赤霄而凌太清。
欲与天地参寿兮，与日月而比荣。
登昆仑而北首兮，悉灵圉而来谒。
选鬼神于太阴兮，登阊阖于玄阙。
回朕车俾西引兮，褰虹旗于玉门。
驰六龙于三危兮，朝西灵于九滨。
结余轸于西山兮，横飞谷以南征。
绝都广以直指兮，历祝融于硃冥。
枉玉衡于炎火兮，委两馆于咸唐。
贯澒濛以东朅兮，维六龙于扶桑。
周流览于四海兮，志升降以高驰。
徵九神于回极兮，建虹采以招指。
驾鸾凤以上游兮，从玄鹤与鹪明。
孔鸟飞而送迎兮，腾群鹤于瑶光。
排帝宫与罗囿兮，升县圃以眩灭。
结琼枝以杂佩兮，立长庚以继日。
凌惊雷以轶骇电兮，缀鬼谷于北辰。
鞭风伯使先驱兮，囚灵玄于虞渊。
遡高风以低佪兮，览周流于朔方。
就颛顼而敶辞兮，考玄冥于空桑。
旋车逝于崇山兮，奏虞舜于苍梧。
济杨舟于会稽兮，就申胥于五湖。
见南郢之流风兮，殒余躬于沅湘。
望旧邦之黯黮兮，时溷浊其犹未央。
怀兰茝之芬芳兮，妒被离而折之。
张绛帷以襜襜兮，风邑邑而蔽之。
日暾暾其西舍兮，阳焱焱而复顾。
聊假日以须臾兮，何骚骚而自故。
叹曰：
譬彼蛟龙乘云浮兮，
汎淫澒溶纷若雾兮。
潺湲轇轕雷动电发馺高举兮。
升虚凌冥沛浊浮清入帝宫兮，
摇翘奋羽驰风骋雨游无穷兮。
",刘向,https://song.gushiwen.cn/song//064d63fd3ffc.mp3
人月圆·春晚次韵,"
萋萋芳草春云乱，愁在夕阳中。短亭别酒，平湖画舫，垂柳骄骢。一声啼鸟，一番夜雨，一阵东风。桃花吹尽，佳人何在，门掩残红。

",张可久,https://song.gushiwen.cn/song//64e7ba3b7e71.mp3
人月圆·吴门怀古,"
山藏白虎云藏寺，池上老梅枝。洞庭归兴，香柑红树，鲈鲙银丝。
白家池馆，吴宫花草，可似当时。最怜人处，啼乌夜月，犹怨西施。

",张可久,https://song.gushiwen.cn/song//5f5cfbfc048d.mp3
摸鱼儿·问莲根有丝多少,"　　泰和中，大名民家小儿女，有以私情不如意赴水者，官为踪迹之，无见也。其后踏藕者得二尸水中，衣服仍可验，其事乃白。是岁此陂荷花开，无不并蒂者。沁水梁国用，时为录事判官，为李用章内翰言如此。此曲以乐府《双蕖怨》命篇。“咀五色之灵芝，香生九窍；咽三危之瑞露，春动七情”，韩偓《香奁集》中自序语。
　　问莲根、有丝多少，莲心知为谁苦？双花脉脉娇相向，只是旧家儿女。天已许。甚不教、白头生死鸳鸯浦？夕阳无语。算谢客烟中，湘妃江上，未是断肠处。
　　香奁梦，好在灵芝瑞露。人间俯仰今古。海枯石烂情缘在，幽恨不埋黄土。相思树，流年度，无端又被西风误。兰舟少住。怕载酒重来，红衣半落，狼藉卧风雨。
",元好问,https://song.gushiwen.cn/song/chenlang/f9bd9707a944.mp3
九思,"逢尤
悲兮愁，哀兮忧！
天生我兮当闇时，被诼谮兮虚获尤。
心烦憒兮意无聊，严载驾兮出戏游。
周八极兮历九州，求轩辕兮索重华。
世既卓兮远眇眇，握佩玖兮中路躇。
羡咎繇兮建典谟，懿风后兮受瑞图。
愍余命兮遭六极，委玉质兮於泥涂。
遽傽遑兮驱林泽，步屏营兮行丘阿。
车軏折兮马虺颓，惷怅立兮涕滂沱。
思丁文兮圣明哲，哀平差兮迷谬愚。
吕傅举兮殷周兴，忌嚭专兮郢吴虚。
仰长叹兮气噎结，悒殟绝兮咶复苏。
虎兕争兮於廷中，豺狼斗兮我之隅。
云雾会兮日冥晦，飘风起兮扬尘埃。
走鬯罔兮乍东西，欲窜伏兮其焉如？
念灵闺兮隩重深，原竭节兮隔无由。
望旧邦兮路逶随，忧心悄兮志勤劬。
魂茕茕兮不遑寐，目眽眽兮寤终朝。
怨上
令尹兮謷謷，群司兮譨譨。
哀哉兮淈淈，上下兮同流。
菽藟兮蔓衍，芳虈兮挫枯。
硃紫兮杂乱，曾莫兮别诸。
倚此兮岩穴，永思兮窈悠。
嗟怀兮眩惑，用志兮不昭。
将丧兮玉斗，遗失兮钮枢。
我心兮煎熬，惟是兮用忧。
进恶兮九旬，复顾兮彭务。
拟斯兮二踪，未知兮所投。
谣吟兮中野，上察兮璇玑。
大火兮西睨，摄提兮运低。
雷霆兮硠磕，雹霰兮霏霏。
奔电兮光晃，凉风兮怆悽。
鸟兽兮惊骇，相从兮宿栖。
鸳鸯兮噰噰，狐狸兮徾徾。
哀吾兮介特，独处兮罔依。
蝼蛄兮鸣东，蟊蠽兮号西。
蛓缘兮我裳，蠋入兮我怀。
虫豸兮夹余，惆怅兮自悲。
伫立兮忉怛，心结縎兮折摧。
疾世
周徘徊兮汉渚，求水神兮灵女。
嗟此国兮无良，媒女诎兮謰謱。
鴳雀列兮譁讙，鸲鹆鸣兮聒余。
抱昭华兮宝璋，欲衒鬻兮莫取。
言旋迈兮北徂，叫我友兮配耦。
日阴曀兮未光，阒睄窕兮靡睹。
纷载驱兮高驰，将谘询兮皇羲。
遵河皋兮周流，路变易兮时乖。
濿沧海兮东游，沐盥浴兮天池。
访太昊兮道要，云靡贵兮仁义。
志欣乐兮反征，就周文兮邠歧。
秉玉英兮结誓，日欲暮兮心悲。
惟天禄兮不再，背我信兮自违。
逾陇堆兮渡漠，过桂车兮合黎。
赴昆山兮馽騄，从邛遨兮栖迟。
吮玉液兮止渴，齧芝华兮疗饥。
居嵺廓兮尠畴，远梁昌兮几迷。
望江汉兮濩渃，心紧絭兮伤怀。
时昢昢兮且旦，尘莫莫兮未晞。
忧不暇兮寝食，吒增叹兮如雷。
悯上
哀世兮睩睩，諓諓兮嗌喔。
众多兮阿媚，骪靡兮成俗。
贪枉兮党比，贞良兮茕独。
鹄窜兮枳棘，鹈集兮帷幄。
罽蕠兮青葱，槁本兮萎落。
睹斯兮伪惑，心为兮隔错。
逡巡兮圃薮，率彼兮畛陌。
川谷兮渊渊，山阜兮峉峉。
丛林兮崟崟，株榛兮岳岳。
霜雪兮漼溰，冰冻兮洛泽。
东西兮南北，罔所兮归薄。
庇廕兮枯树，匍匐兮岩石。
蜷跼兮寒局数，独处兮志不申。
年齿尽兮命迫促，魁垒挤摧兮常困辱。
含忧强老兮愁无乐，须发苎悴兮顠鬓白。
思灵泽兮一膏沐，怀兰英兮把琼若，
待天明兮立踯躅。
云蒙蒙兮电鯈烁，孤雌惊兮鸣呴呴。
思怫郁兮肝切剥，忿悁悒兮孰诉告。
遭厄
悼屈子兮遭厄，沉王躬兮湘汨。
何楚国兮难化，迄于今兮不易。
士莫志兮羔裘，竞佞谀兮谗阋。
指正义兮为曲，訿玉璧兮为石。
殦雕游兮华屋，鵔鸃栖兮柴蔟。
起奋迅兮奔走，违群小兮謑訽。
载青云兮上昇，適昭明兮所处。
蹑天衢兮长驱，踵九阳兮戏荡。
越云汉兮南济，秣余马兮河鼓。
云霓纷兮晻翳，参辰回兮颠倒。
逢流星兮问路，顾我指兮从左。
俓娵觜兮直驰，御者迷兮失轨。
遂踢达兮邪造，与日月兮殊道。
志阏绝兮安如，哀所求兮不耦。
攀天阶兮下视，见鄢郢兮旧宇。
意逍遥兮欲归，众秽盛兮沓沓。
思哽饐兮诘诎，涕流澜兮如雨。
悼乱
嗟嗟兮悲夫，殽乱兮纷挐。
茅丝兮同综，冠屦兮共絇。
督万兮侍宴，周邵兮负刍。
白龙兮见射，灵龟兮执拘。
仲尼兮困厄，邹衍兮幽囚。
伊余兮念兹，奔遁兮隐居。
将升兮高山，上有兮猴猿。
欲入兮深谷，下有兮虺蛇。
左见兮鸣鵙，右睹兮呼枭。
惶悸兮失气，踊跃兮距跳。
便旋兮中原，仰天兮增叹。
菅蒯兮楙莽，雚苇兮仟眠。
鹿蹊兮躖躖，貒貉兮蟫蟫。
鹯鹞兮轩轩，鹑鹌兮甄甄。
哀我兮寡独，靡有兮齐伦。
意欲兮沉吟，迫日兮黄昏。
玄鹤兮高飞，曾逝兮青冥。
鶬鶊兮喈喈，山鹊兮嚶嚶。
鸿鸬兮振翅，归雁兮于征。
吾志兮觉悟，怀我兮圣京。
垂屣兮将起，跓俟兮硕明。
伤时
惟昊天兮昭灵，阳气发兮清明。
风習習兮和暖，百草萌兮华荣。
堇荼茂兮扶疏，蘅芷彫兮莹嫇。
愍贞良兮遇害，将夭折兮碎糜。
时混混兮浇饡，哀当世兮莫知。
览往昔兮俊彦，亦诎辱兮系纍。
管束缚兮桎梏，百贸易兮传卖。
遭桓缪兮识举，才德用兮列施。
且从容兮自慰，玩琴书兮游戏。
迫中国兮迮陿，吾欲之兮九夷。
超五岭兮嵯峨，观浮石兮崔嵬。
陟丹山兮炎野，屯余车兮黄支。
就祝融兮稽疑，嘉己行兮无为。
乃回朅兮北逝，遇神孈兮宴娭。
欲静居兮自娱，心愁慼兮不能。
放余辔兮策驷，忽飙腾兮浮云。
蹠飞杭兮越海，从安期兮蓬莱。
缘天梯兮北上，登太一兮玉台。
使素女兮鼓簧，乘戈和兮讴谣。
声噭誂兮清和，音晏衍兮要婬。
咸欣欣兮酣乐，余眷眷兮独悲。
顾章华兮太息，志恋恋兮依依。
哀岁
旻天兮清凉，玄气兮高朗。
北风兮潦洌，草木兮苍唐。
蛜蚗兮噍噍，蝍蛆兮穰穰。
岁忽忽兮惟暮，余感时兮悽怆。
伤俗兮泥浊，矇蔽兮不章。
宝彼兮沙砾，捐此兮夜光。
椒瑛兮湟汙，葈耳兮充房。
摄衣兮缓带，操我兮墨阳。
昇车兮命仆，将驰兮四荒。
下堂兮见虿，出门兮触螽。
巷有兮蚰蜓，邑多兮螳螂。
睹斯兮嫉贼，心为兮切伤。
俛念兮子胥，仰怜兮比干。
投剑兮脱冕，龙屈兮蜿蟤。
潜藏兮山泽，匍匐兮丛攒。
窥见兮溪涧，流水兮沄沄。
鼋鼍兮欣欣，鱣鲇兮延延。
群行兮上下，骈罗兮列陈。
自恨兮无友，特处兮茕茕。
冬夜兮陶陶，雨雪兮冥冥。
神光兮颎颎，鬼火兮荧荧。
修德兮困控，愁不聊兮遑生。
忧纡兮郁郁，恶所兮写情。
守志
陟玉峦兮逍遥，览高冈兮峣峣。
桂树列兮纷敷，吐紫华兮布条。
实孔鸾兮所居，今其集兮惟鸮。
乌鹊惊兮哑哑，余顾盼兮怊怊。
彼日月兮闇昧，障覆天兮祲氛。
伊我后兮不聪，焉陈诚兮效忠。
摅羽翮兮超俗，游陶遨兮养神。
乘六蛟兮蜿蝉，遂驰骋兮升云。
扬彗光兮为旗，秉电策兮为鞭。
朝晨发兮鄢郢，食时至兮增泉。
绕曲阿兮北次，造我车兮南端。
谒玄黄兮纳贽，崇忠贞兮弥坚。
历九宫兮遍观，睹秘藏兮宝珍。
就传说兮骑龙，与织女兮合婚。
举天罼兮掩邪，彀天弧兮射奸。
随真人兮翱翔，食元气兮长存。
望太微兮穆穆，睨三阶兮炳分。
相辅政兮成化，建烈业兮垂勋。
目瞥瞥兮西没，道遐回兮阻叹。
志稸积兮未通，怅敞罔兮自怜。
乱曰：
天庭明兮云霓藏，三光朗兮镜万方。
斥蜥蜴兮进龟龙，策谋从兮翼机衡。
配稷契兮恢唐功，嗟英俊兮未为双。
",王逸,https://song.gushiwen.cn/song//57bdce4d0dc1.mp3
清江引·相思,"
相思有如少债的，每日相催逼。常挑着一担愁，准不了三分利。这本钱见他时才算得。

",徐再思,https://song.gushiwen.cn/song//d613d938d528.mp3
水调歌头·赋三门津,"
黄河九天上，人鬼瞰重关。长风怒卷高浪，飞洒日光寒。峻似吕梁千仞，壮似钱塘八月，直下洗尘寰。万象入横溃，依旧一峰闲。
仰危巢，双鹄过，杳难攀。人间此险何用，万古袐神奸。不用燃犀下照，未必佽飞强射，有力障狂澜。唤取骑鲸客，挝鼓过银山。

",元好问,https://song.gushiwen.cn/song//d91cffae4133.mp3
塞鸿秋·代人作,"
 战西风几点宾鸿至，感起我南朝千古伤心事。展花笺欲写几句知心事，空教我停霜毫半晌无才思。往常得兴时，一扫无瑕疵。今日个病厌厌刚写下两个相思字。

",贯云石,https://song.gushiwen.cn/song//8a117289b0ca.mp3
天净沙·秋思,"
枯藤老树昏鸦，小桥流水人家，古道西风瘦马。夕阳西下，断肠人在天涯。

",马致远,https://song.gushiwen.cn/song/jiangweiwei/9dcf133d25cc.mp3
湖心亭看雪,"　　崇祯五年十二月，余住西湖。大雪三日，湖中人鸟声俱绝。是日更定矣，余拏一小舟，拥毳衣炉火，独往湖心亭看雪。雾凇沆砀，天与云与山与水，上下一白，湖上影子，惟长堤一痕、湖心亭一点、与余舟一芥、舟中人两三粒而已。(余拏 一作：余挐)
　　到亭上，有两人铺毡对坐，一童子烧酒炉正沸。见余大喜曰：“湖中焉得更有此人！”拉余同饮。余强饮三大白而别。问其姓氏，是金陵人，客此。及下船，舟子喃喃曰：“莫说相公痴，更有痴似相公者。”
",张岱,https://song.gushiwen.cn/song/make/a950a04e5645.mp3
小桃红·一城秋雨豆花凉,"
一城秋雨豆花凉，闲倚平山望。不似年时鉴湖上，锦云香，采莲人语荷花荡。西风雁行，清溪渔唱，吹恨入沧浪。

",张可久,https://song.gushiwen.cn/song/chenlang/f19c77d2f81e.mp3
普天乐·雨儿飘,"
雨儿飘，风儿飏。风吹回好梦，雨滴损柔肠。风萧萧梧叶中，寸点点芭蕉上。风雨相留添悲怆，雨和风卷起凄凉。风雨儿怎当？风雨儿定当。风雨儿难当。

",张鸣善,https://song.gushiwen.cn/song//d756e31cd15d.mp3
天净沙·秋,"
孤村落日残霞，轻烟老树寒鸦，一点飞鸿影下。青山绿水，白草红叶黄花。

",白朴,https://song.gushiwen.cn/song/jiangweiwei/e880525df22e.mp3
临江仙·滚滚长江东逝水,"滚滚长江东逝水，浪花淘尽英雄。是非成败转头空。青山依旧在，几度夕阳红。
白发渔樵江渚上，惯看秋月春风。一壶浊酒喜相逢。古今多少事，都付笑谈中。
",杨慎,https://song.gushiwen.cn/song/chenlang/284e20a25958.mp3
中吕·山坡羊,"伏低伏弱，装呆装落，是非犹自来着莫。任从他，待如何？天公尚有妨农过，蚕怕雨寒苗怕火。阴，也是错；晴，也是错。
身无所干，心无所患，一生不到风波岸。禄休干，贵休攀，功名纵得皆虚幻，浮世落花空过眼。官，也梦间；私，也梦间。
林泉高攀，虀盐贫过，官囚身虑皆参破。富如何？贵如何？闲中自有闲中乐，天地一壶宽又阔！东，也在我；西，也在我。
青霄有路，黄金无数，劝君万事从宽恕。富之余，贵也余，望将后代儿孙护，富贵不依公道取。儿，也受苦；孙，也受苦。
繁华般弄，豪杰陪奉，一杯未尽笙歌送。恰成功，早无踪，似昨宵一枕南柯梦，人世枉将花月宠。春，也是空；秋，也是空。
有钱有物，无忧无虑，赏心乐事休辜负。百年虚，七旬疏，饶君更比石崇富，合眼一朝天数足。金，也换主；银，也换主。
风波实怕，唇舌休挂，鹤长凫短天生下。劝渔家，共樵家，从今莫讲贤愚话，得道多助失道寡。贤，也在他；愚，也在他。
阴随阴报，阳随阳报，不以其道成家道。枉劬劳，不坚牢，钱财人口皆凶兆，一旦祸生福怎消？人，也散了；财，也散了。
须教人倦，须教人怨，临危不与人方便。吃腥膻，着新鲜，一朝报应天公变，行止不依他在先。饥，也怨天；寒，也怨天。
休争闲气，休生不义，终身孝悌心休退。去他疑，俺人非，得官休倚官之势，家富莫骄贫莫耻。天，也顺你；人，也顺你。
官资新受，功名将就，折腰为在儿曹彀。赋归休，便抽头，黄花恰正开时候，篱下自教巾漉酒。功，也罢手；名，也罢手。
三闾当日，一身辞世，此心倒大无萦系。氵屈其泥，啜其醨，何须自苦风波际，泉下子房和范蠡。清，也笑你；醒，也笑你。
争奈聪慧，争夸手艺，乾坤一浑清浊气。察其实，不能知，时间难辨鱼龙辈，只到禹门三月里。龙，也认得；鱼，也认得。
生涯虽旧，衣食足够，区区自要寻生受。一身忧，一心愁，身心常在他人彀，天道若能随分守。身，也自由；心，也自由。
天于人乐，天于人祸，不知此个心何苦？叹萧何，反调唆，未央宫罹惹韩侯过，千古史书难改抹。成，也是他；败，也是他。
晨鸡初叫，昏鸦争噪，那个不去红尘闹？路迢遥，水迢迢，功名尽在长安道，今日少年明日老。山，依旧好；人，憔悴了。
愁眉紧皱，仙方可救，刘伶对面亲传授。满怀忧，一时愁，锦封未拆香先透，物换不如人世有。朝，也媚酒；昏，也媚酒。
风流人坐，玻璃盏大，采莲学舞新曲破。饮时歌，醉时魔，眼前多少秋毫末，人世是非将就我。高，也亦可；低，也亦可。
新修宅院，多开门面，要图久远儿孙佃。恣专权，横堆钱，更临危不与人方便，一日过深业贯满。天，也降愆；人，也做冤。
江山如画，茅檐低厦，妇蚕缫、婢织红、奴耕稼。务桑麻，捕鱼虾，渔樵见了无别话，三国鼎分牛继马。兴，休羡他；亡，休羡他。
风波时候，休教遥受，少年场上堪驰骤。酒盈瓯，锦缠头，休令人老花残候，花退落红人皓首。花，也自羞；人，也自羞。
渊明图醉，陈抟贪睡，此时人不解当时意。志相违，事难随，不由他醉了齁睡，今日世途非向日。贤，谁问你？愚，谁问你？
花开花谢，灯明灯灭，百年梦觉庄周蝶。兴时节，快活些，明朝绿鬓添霜雪，石氏邓通今谩说。人，不见也；钱，不见也。
尧民堪讶，朱陈婚嫁，柴门斜搭葫芦架。沸池蛙，噪林鸦，牧笛声里牛羊下，茅舍竹篱三两家。民，田种多；官，差税寡。
红尘千丈，风波一样，利名人一似风魔障。恰余杭，又敦煌，云南蜀海黄茅瘴，暮宿晓行一世妆。钱，金数两；名，纸半张。
尘心撇下，虚名不挂，种园桑枣团茅厦。笑喧哗，醉麻查，闷来闲访渔樵话，高卧绿阴清昧雅。载，三径花；看，一段瓜。
",陈草庵,https://song.gushiwen.cn/song//7791377f7a8e.mp3
山坡羊·潼关怀古,"
峰峦如聚，波涛如怒，山河表里潼关路。望西都，意踌躇。(踌躇 一作：踟蹰)
伤心秦汉经行处，宫阙万间都做了土。兴，百姓苦；亡，百姓苦。

",张养浩,https://song.gushiwen.cn/song/chenlang/1bd53945715b.mp3
卖花声·悟世,"
肝肠百炼炉间铁，富贵三更枕上蝶，功名两字酒中蛇。尖风薄雪，残杯冷炙，掩清灯竹篱茅舍。

",乔吉,https://song.gushiwen.cn/song//66945604a13c.mp3
小桃红·胖妓,"
夜深交颈效鸳鸯，锦被翻红浪。雨歇云收那情况，难当，一翻翻在人身上。偌长偌大，偌粗偌胖，压扁沈东阳。

",王和卿,https://song.gushiwen.cn/song//1a1cd9a34585.mp3
石灰吟,"千锤万凿出深山，烈火焚烧若等闲。(万凿 一作：万击)
粉骨碎身浑不怕，要留清白在人间。(浑不怕 一作：全不怕)
",于谦,https://song.gushiwen.cn/song/chenlang/c6c93895df0a.mp3
阳春曲·闺怨,"
妾身悔作商人妇，妾命当逢薄幸夫。别时只说到东吴，三载余，却得广州书。

",徐再思,https://song.gushiwen.cn/song//8ac496690372.mp3
天净沙·春,"
春山暖日和风，阑干楼阁帘栊，杨柳秋千院中。啼莺舞燕，小桥流水飞红。

",白朴,https://song.gushiwen.cn/song/chenlang/695d093e1180.mp3
四块玉·浔阳江,"
送客时，秋江冷。商女琵琶断肠声。可知道司马和愁听。月又明，酒又酲，客乍醒。

",马致远,https://song.gushiwen.cn/song//990031e4b5e9.mp3
核舟记,"　　明有奇巧人曰王叔远，能以径寸之木，为宫室、器皿、人物，以至鸟兽、木石，罔不因势象形，各具情态。尝贻余核舟一，盖大苏泛赤壁云。
　　舟首尾长约八分有奇，高可二黍许。中轩敞者为舱，箬篷覆之。旁开小窗，左右各四，共八扇。启窗而观，雕栏相望焉。闭之，则右刻“山高月小，水落石出”，左刻“清风徐来，水波不兴”，石青糁之。(箬篷 一作：篛篷)
　　船头坐三人，中峨冠而多髯者为东坡，佛印居右，鲁直居左。苏、黄共阅一手卷。东坡右手执卷端，左手抚鲁直背。鲁直左手执卷末，右手指卷，如有所语。东坡现右足，鲁直现左足，各微侧，其两膝相比者，各隐卷底衣褶中。佛印绝类弥勒，袒胸露乳，矫首昂视，神情与苏、黄不属。卧右膝，诎右臂支船，而竖其左膝，左臂挂念珠倚之——珠可历历数也。
　　舟尾横卧一楫。楫左右舟子各一人。居右者椎髻仰面，左手倚一衡木，右手攀右趾，若啸呼状。居左者右手执蒲葵扇，左手抚炉，炉上有壶，其人视端容寂，若听茶声然。
　　其船背稍夷，则题名其上，文曰“天启壬戌秋日，虞山王毅叔远甫刻”，细若蚊足，钩画了了，其色墨。又用篆章一，文曰“初平山人”，其色丹。
　　通计一舟，为人五；为窗八；为箬篷，为楫，为炉，为壶，为手卷，为念珠各一；对联、题名并篆文，为字共三十有四。而计其长曾不盈寸。盖简桃核修狭者为之。嘻，技亦灵怪矣哉！
",魏学洢,https://song.gushiwen.cn/song/make/6acca7d24158.mp3
沉醉东风·赠妓朱帘秀,"
锦织江边翠竹，绒穿海上明珠。月淡时风清处，都隔断落红尘土。一片闲云任卷舒，挂尽朝云暮雨。

",胡祗遹,https://song.gushiwen.cn/song/chenlang/d92ca1a5629b.mp3
双调·蟾宫曲·春情,"平生不会相思，才会相思，便害相思。
身似浮云，心如飞絮，气若游丝。
空一缕余香在此，盼千金游子何之。
证候来时，正是何时？灯半昏时，月半明时。
",徐再思,https://song.gushiwen.cn/song/chenlang/c439b578d976.mp3
一剪梅·雨打梨花深闭门,"
雨打梨花深闭门，孤负青春，虚负青春。赏心乐事共谁论？花下销魂，月下销魂。(孤负 一作：忘了；虚负 一作：误了)
愁聚眉峰尽日颦，千点啼痕，万点啼痕。晓看天色暮看云，行也思君，坐也思君。

",唐寅,https://song.gushiwen.cn/song/chenlang/826758a2d666.mp3
朝天子·咏喇叭,"
喇叭，唢呐，曲儿小腔儿大。官船来往乱如麻，全仗你抬声价。(唢呐 一作：锁呐； 声价 一作：身价)
军听了军愁，民听了民怕。哪里去辨甚么真共假？(甚么 同：什么)
眼见的吹翻了这家，吹伤了那家，只吹的水尽鹅飞罢！

",王磐,https://song.gushiwen.cn/song/chenlang/dff01ff4925b.mp3
山坡羊·长安怀古,"
骊山横岫，渭河环秀，山河百二还如旧。
狐兔悲，草木秋；秦宫隋苑徒遗臭，唐阙汉陵何处有？
山，空自愁；河，空自流。

",赵善庆,https://song.gushiwen.cn/song//1d3a24206470.mp3
平湖乐·尧庙秋社,"
社坛烟淡散林鸦，把酒观多稼。霹雳弦声斗高下，笑喧哗，壤歌亭外山如画。朝来致有，西山爽气，不羡日夕佳。

",王恽,https://song.gushiwen.cn/song/chenlang/566df7e58689.mp3
送东阳马生序(节选),"　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道，又患无硕师名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。
　　当余之从师也，负箧曳屣，行深山巨谷中，穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意，以中有足乐者，不知口体之奉不若人也。盖余之勤且艰若此。 
",宋濂,https://song.gushiwen.cn/song/make/c32939ae6ed4.mp3
普天乐·浙江秋,"浙江秋，吴山夜。
愁随潮去，恨与山叠。
寒雁来，芙蓉谢。
冷雨青灯读书舍，怕离别又早离别。
今宵醉也，明朝去也，宁奈些些。
",姚燧,https://song.gushiwen.cn/song//6f094f2e4d48.mp3
春闺怨·不系雕鞍门前柳,"
不系雕鞍门前柳，玉容寂寞见花羞，冷风儿吹雨黄昏后。帘控钩，掩上珠楼，风雨替花愁。

",乔吉,https://song.gushiwen.cn/song//8eff3cc373c2.mp3
送东阳马生序,"　　余幼时即嗜学。家贫，无从致书以观，每假借于藏书之家，手自笔录，计日以还。天大寒，砚冰坚，手指不可屈伸，弗之怠。录毕，走送之，不敢稍逾约。以是人多以书假余，余因得遍观群书。既加冠，益慕圣贤之道 。又患无硕师名人与游，尝趋百里外，从乡之先达执经叩问。先达德隆望尊，门人弟子填其室，未尝稍降辞色。余立侍左右，援疑质理，俯身倾耳以请；或遇其叱咄，色愈恭，礼愈至，不敢出一言以复；俟其欣悦，则又请焉。故余虽愚，卒获有所闻。
　　当余之从师也，负箧曳屣行深山巨谷中。穷冬烈风，大雪深数尺，足肤皲裂而不知。至舍，四支僵劲不能动，媵人持汤沃灌，以衾拥覆，久而乃和。寓逆旅，主人日再食，无鲜肥滋味之享。同舍生皆被绮绣，戴朱缨宝饰之帽，腰白玉之环，左佩刀，右备容臭，烨然若神人；余则缊袍敝衣处其间，略无慕艳意，以中有足乐者，不知口体之奉不若人也。盖余之勤且艰若此。 今虽耄老，未有所成，犹幸预君子之列，而承天子之宠光，缀公卿之后，日侍坐备顾问，四海亦谬称其氏名，况才之过于余者乎？
　　今诸生学于太学，县官日有廪稍之供，父母岁有裘葛之遗，无冻馁之患矣；坐大厦之下而诵诗书，无奔走之劳矣；有司业、博士为之师，未有问而不告、求而不得者也；凡所宜有之书，皆集于此，不必若余之手录，假诸人而后见也。其业有不精、德有不成者，非天质之卑，则心不若余之专耳，岂他人之过哉？
　　东阳马生君则，在太学已二年，流辈甚称其贤。余朝京师，生以乡人子谒余，撰长书以为贽，辞甚畅达。与之论辨，言和而色夷。自谓少时用心于学甚劳，是可谓善学者矣。其将归见其亲也，余故道为学之难以告之。谓余勉乡人以学者，余之志也；诋我夸际遇之盛而骄乡人者，岂知予者哉？
",宋濂,https://song.gushiwen.cn/song/make/6fb0a58e157c.mp3
西湖杂咏·夏,"
晴云轻漾，熏风无浪，开樽避暑争相向。
映湖光，逞新妆。 笙歌鼎沸南湖荡，今夜且休回画舫。
风，满座凉；莲，入梦香。

",薛昂夫,https://song.gushiwen.cn/song/chenlang/f04c82b57309.mp3
桃花庵歌,"桃花坞里桃花庵，桃花庵下桃花仙。
桃花仙人种桃树，又折花枝当酒钱。
酒醒只在花前坐，酒醉还须花下眠。
花前花後日复日，酒醉酒醒年复年。
不愿鞠躬车马前，但愿老死花酒间。
车尘马足贵者趣，酒盏花枝贫者缘。
若将富贵比贫贱，一在平地一在天。
若将贫贱比车马，他得驱驰我得闲。
世人笑我忒风颠，我咲世人看不穿。
记得五陵豪杰墓，无酒无花锄作田。
弘治乙丑三月桃花庵主人唐寅（原版）
桃花坞里桃花庵，桃花庵下桃花仙。
桃花仙人种桃树，又摘桃花换酒钱。
酒醒只在花前坐，酒醉还来花下眠。
半醒半醉日复日，花落花开年复年。
但愿老死花酒间，不愿鞠躬车马前。
车尘马足富者趣，酒盏花枝贫者缘。
若将富贵比贫者，一在平地一在天。
若将贫贱比车马，他得驱驰我得闲。
别人笑我忒风颠，我笑他人看不穿。
不见五陵豪杰墓，无花无酒锄作田。（版本一）
桃花坞里桃花庵，桃花庵下桃花仙。
桃花仙人种桃树，又摘桃花换酒钱。
酒醒只来花下坐，酒醉还来花下眠。
半醒半醉日复日，花落花开年复年。
但愿老死花酒间，不愿鞠躬车马前。
车尘马足富者趣，酒盏花枝贫者缘。
若将富贵比贫贱，一在平地一在天。
若将花酒比车马，他得驱驰我得闲。
别人笑我忒风骚，我笑他人看不穿。
不见五陵豪杰墓，无酒无花锄作田。（版本二）
",唐寅,https://song.gushiwen.cn/song/chenlang/79810bb31a81.mp3
喜春来·泰定三年丙寅岁除夜玉山舟中赋,"
江梅的的依茅舍，石漱溅溅漱玉沙。
瓦瓯篷底送年华。问暮鸦：何处阿戎家？

",张雨,https://song.gushiwen.cn/song//df91fc668f18.mp3
朝天子·咏喇叭,"
喇叭，唢呐，曲儿小腔儿大。官船来往乱如麻，全仗你抬声价。(唢呐 一作：锁呐； 声价 一作：身价)
军听了军愁，民听了民怕。哪里去辨甚么真共假？(甚么 同：什么)
眼见的吹翻了这家，吹伤了那家，只吹的水尽鹅飞罢！

",王磐,https://song.gushiwen.cn/song/chenlang/dff01ff4925b.mp3
人月圆·玄都观里桃千树,"
　　玄都观里桃千树，花落水空流。凭君莫问：清泾浊渭，去马来牛。谢公扶病，羊昙挥涕，一醉都休。古今几度，生存华屋，零落山丘。

",元好问,https://song.gushiwen.cn/song/chenlang/153fb0e6d1c0.mp3
小桃红·咏桃,"
东风有恨致玄都，吹破枝头玉，夜月梨花也相妒。
不寻俗，娇鸾彩凤风流处。
刘郎去也，武陵溪上，仙子淡妆梳。

",周文质,https://song.gushiwen.cn/song//373ecaa9b18b.mp3
画鸡,"头上红冠不用裁，满身雪白走将来。(裁 一作：戴)
平生不敢轻言语，一叫千门万户开。
",唐寅,https://song.gushiwen.cn/song/chenlang/0f6ad3fb3d95.mp3
古蟾宫·元宵,"
听元宵，往岁喧哗，歌也千家，舞也千家。听元宵，今岁嗟呀，愁也千家，怨也千家。那里有闹红尘香车宝马？祗不过送黄昏古木寒鸦。诗也消乏，酒也消乏，冷落了春风，憔悴了梅花。

",王磐,https://song.gushiwen.cn/song//1038b577ea6b.mp3
木兰花·拟古决绝词柬友,"
人生若只如初见，何事秋风悲画扇。等闲变却故人心，却道故人心易变。(一作：却道故心人易变)
骊山语罢清宵半，泪雨霖铃终不怨。何如薄幸锦衣郎，比翼连枝当日愿。(一作：泪雨零 / 夜雨霖)

",纳兰性德,https://song.gushiwen.cn/song/jiangweiwei/85e93138ed65.mp3
柳营曲·江上,"
烟艇闲，雨蓑干，渔翁醉醒江上晚。啼鸟关关，流水潺潺，乐似富春山。数声柔橹江湾，一钩香饵波寒。回头贪兔魄，失意放渔竿；看，流下蓼花滩。

",查德卿,https://song.gushiwen.cn/song//7e7a19c9e4a5.mp3
长相思,"
山一程，水一程，身向榆关那畔行，夜深千帐灯。
风一更，雪一更，聒碎乡心梦不成，故园无此声。

",纳兰性德,https://song.gushiwen.cn/song/jiangweiwei/0a4d69889c65.mp3
平湖乐·采菱人语隔秋烟,"
采菱人语隔秋烟，波静如横练。
入手风光莫流转，共留连，画船一笑春风面。
江山信美，终非吾土，问何日是归年？

",王恽,https://song.gushiwen.cn/song/chenlang/484edefc516c.mp3
柳营曲·叹世,"
手自搓，剑频磨。古来丈夫天下多。青镜摩挲，白首蹉跎，失志困衡窝。有声名谁识廉颇？广才学不用萧何。忙忙的逃海滨，急急的隐山阿。今日个，平地起风波。

",马谦斋,https://song.gushiwen.cn/song//9636b0052b39.mp3
己亥杂诗·其五,"
浩荡离愁白日斜，吟鞭东指即天涯。
落红不是无情物，化作春泥更护花。

",龚自珍,https://song.gushiwen.cn/song/jiangweiwei/d78d2dc95f06.mp3
人月圆·甘露怀古,"
江皋楼观前朝寺，秋色入秦淮。
败垣芳草，空廊落叶，深砌苍苔。
远人南去，夕阳西下，江水东来。
木兰花在，山僧试问，知为谁开？

",徐再思,https://song.gushiwen.cn/song/chenlang/22fb73890db3.mp3
清江引·钱塘怀古,"
吴山越山山下水，总是凄凉意。江流今古愁，山雨兴亡泪。沙鸥笑人闲未得。

",任昱,https://song.gushiwen.cn/song//119a64e9d0e9.mp3
窦娥冤,"（外扮监斩官上，云）下官监斩官是也。今日处决犯人，着做公的把住巷口，休放往来人闲走。（净扮公人鼓三通、锣三下科。刽子磨旗、提刀，押正旦带枷上）（刽子云）行动些，行动些，监斩官去法场上多时了！（正旦唱）
【正宫】【端正好】没来由犯王法，不堤防遭刑宪，叫声屈动地惊天！顷刻间游魂先赴森罗殿，怎不将天地也生埋怨？
【滚绣球】有日月朝暮悬，有鬼神掌著生死权，天地也，只合把清浊分辨，可怎生糊突了盗跖、颜渊？为善的受贫穷更命短，造恶的享富贵又寿延。天地也，做得个怕硬欺软，却原来也这般顺水推船。地也，你不分好歹何为地？天也，你错勘贤愚枉做天！哎，只落得两泪涟涟。
（刽子云）快行动些，误了时辰也。（正旦唱）
【倘秀才】则被这枷扭的我左侧右偏，人拥的我前合后偃，我窦娥向哥哥行有句言。（刽子云）你有甚么话说？（正旦唱）前街里去心怀恨，后街里去死无冤，休推辞路远。
（刽子云）你如今到法场上面，有甚么亲眷要见的，可教他过来，见你一面也好。（正旦唱）
【叨叨令】可怜我孤身只影无亲眷，则落的吞声忍气空嗟怨。（刽子云）难道你爷娘家也没的？（正旦云）止有个爹爹，十三年前上朝取应去了，至今杳无音信。（唱）早已是十年多不睹爹爹面。（刽子云）你适才要我往后街里去，是甚么主意？（正旦唱）怕则怕前街里被我婆婆见。（刽子云）你的性命也顾不得，怕他见怎的？（正旦云）俺婆婆若见我披枷带锁赴法场餐刀去呵，（唱）枉将他气杀也么哥，枉将他气杀也么哥！告哥哥，临危好与人行方便。（卜儿哭上科，云）天那，兀的不是我媳妇儿！（刽子云）婆子靠后！（正旦云）既是俺婆婆来了，叫他来，待我嘱付他几句话咱。（刽子云）那婆子，近前来，你媳妇要嘱付你话哩。（卜儿云）孩儿，痛杀我也！（正旦云）婆婆，那张驴儿把毒药放在羊肚儿汤里，实指望药死了你，要霸占我为妻。不想婆婆让与他老子吃，倒把他老子药死了。我怕连累婆婆，屈招了药死公公，今日赴法场典刑。婆婆，此后遇着冬时年节，月一十五，有瀽不了的浆水饭，瀽半碗儿与我吃；烧不了的纸钱，与窦娥烧一陌儿。则是看你死的孩儿面上！（唱）
【快活三】念窦娥葫芦提当罪愆，念窦娥身首不完全，念窦娥从前已往干家缘。婆婆也，你只看窦娥少爷无娘面。
【鲍老儿】念窦娥伏侍婆婆这几年，遇时节将碗凉浆奠；你去那受刑法尸骸上烈些纸钱，只当把你亡化的孩儿荐。（卜儿哭科，云）孩儿放心，这个老身都记得。天那，兀的不痛杀我也！（正旦唱）婆婆也，再也不要啼啼哭哭，烦烦恼恼，怨气冲天。这都是我做窦娥的没时没运，不明不暗，负屈衔冤。（刽子做喝科，云）兀那婆子靠后，时辰到了也。（正旦跪科）（刽子开枷科）（正旦云）窦娥告监斩大人，有一事肯依窦娥，便死而无怨。（监斩官云）你有甚么事？你说。（正旦云）要一领净席，等我窦娥站立；又要丈二白练，挂在旗枪上：若是我窦娥委实冤枉，刀过处头落，一腔热血休半点儿沾在地下，都飞在白练上者。（监斩官云）这个就依你，打甚么不紧。（刽子做取席站科，又取白练挂旗上科）（正旦唱）
【耍孩儿】不是我窦娥罚下这等无头愿，委实的冤情不浅；若没些儿灵圣与世人传，也不见得湛湛青天。我不要半星热血红尘洒，都只在八尺旗枪素练悬。等他四下里皆瞧见，这就是咱苌弘化碧，望帝啼鹃。
（刽子云）你还有甚的说话？此时不对监斩大人说，几时说那？（正旦再跪科，云）大人，如今是三伏天道，若窦娥委实冤枉，身死之后，天降三尺瑞雪，遮掩了窦娥尸首。（监斩官云）这等三伏天道，你便有冲天的怨气，也召不得一片雪来，可不胡说！（正旦唱）
【二煞】你道是暑气暄，不是那下雪天；岂不闻飞霜六月因邹衍？若果有一腔怨气喷如火，定要感的六出冰花滚似绵，免着我尸骸现；要什么素车白马，断送出古陌荒阡！
（正里再跪科，云）大人，我窦娥死的委实冤枉，从今以后，着这楚州亢旱三年！（监斩官云）打嘴！那有这等说话！（正旦唱）
【一煞】你道是天公不可期，人心不可怜，不知皇天也肯从人愿。做甚么三年不见甘霖降？也只为东海曾经孝妇冤，如今轮到你山阳县。这都是官吏每无心正法，使百姓有口难言！
（刽子做磨旗科，云）怎么这一会儿天色阴了也？（内做风科，刽子云）好冷风也！（正旦唱）
【煞尾】浮云为我阴，悲风为我旋，三桩儿誓愿明题遍。（做哭科，云）婆婆也，直等待雪飞六月，亢旱三年呵，（唱）那其间才把你个屈死的冤魂这窦娥显！
（刽子做开刀，正旦倒科）（监斩官惊云）呀，真个下雪了，有这等异事！（刽子云）我也道平日杀人，满地都是鲜血，这个窦娥的血都飞在那丈二白练上，并无半点落地，委实奇怪。（监斩官云）这死罪必有冤枉。早两桩儿应验了，不知亢旱三年的说话，准也不准？且看后来如何。左右，也不必等待雪睛，便与我抬他尸首，还了那蔡婆婆去罢。（众应科，抬尸下）
",关汉卿,https://song.gushiwen.cn/song//29fe1b347a74.mp3
浣溪沙·谁念西风独自凉,"
谁念西风独自凉，萧萧黄叶闭疏窗，沉思往事立残阳。
被酒莫惊春睡重，赌书消得泼茶香，当时只道是寻常。

",纳兰性德,https://song.gushiwen.cn/song/chenlang/f9a34574e44a.mp3
凭栏人·闺怨,"
垂柳依依惹暮烟，素魄娟娟当绣轩。妾身独自眠，月圆人未圆。
啼得花残声更悲，叫得春归郎未知。杜鹃奴倩伊，问郎何日归？

",王元鼎,https://song.gushiwen.cn/song//ff8c70161ae4.mp3
竹石,"咬定青山不放松，立根原在破岩中。
千磨万击还坚劲，任尔东西南北风。
",郑燮,https://song.gushiwen.cn/song/chenlang/e5c9337524b7.mp3
醉太平·堂堂大元,"
堂堂大元，奸佞专权。开河变钞祸根源，惹红巾万千。官法滥，刑法重，黎民怨。人吃人，钞买钞，何曾见。贼做官，官做贼，混贤愚。哀哉可怜！

",佚名,https://song.gushiwen.cn/song//8c0575ea601b.mp3
塞鸿秋·功名万里忙如燕,"
功名万里忙如燕，斯文一脉微如线。光阴寸隙流如电，风霜两鬓白如练。尽道便休官，林下何曾见？至今寂寞彭泽县。

",薛昂夫,https://song.gushiwen.cn/song//643b627970c7.mp3
村居,"
草长莺飞二月天，拂堤杨柳醉春烟。
儿童散学归来早，忙趁东风放纸鸢。

",高鼎,https://song.gushiwen.cn/song/jiangweiwei/425fb837c387.mp3
人月圆·茫茫大块洪炉里,"
茫茫大块洪炉里，何物不寒灰。古今多少，荒烟废垒，老树遗台。
太行如砺，黄河如带，等是尘埃。不须更叹，花开花落，春去春来。

",刘因,https://song.gushiwen.cn/song//8ff8e3406ea3.mp3
雁儿落兼得胜令,"　　往常时为功名惹是非，如今对山水忘名利；往常时趁鸡声赴早朝，如今近晌午犹然睡。往常时秉笏立丹墀，如今把菊向东离；往常时俯仰承极贵，如今逍遥谒故知；往常时狂痴，险犯着笞杖徒流罪；如今便宜，课会风花雪月题。云来山更佳，云去山如画。山因云晦明，云共山高下。倚仗立云沙，回首见山家，野鹿眠山草，山猿戏野花。云霞，我爱山无价。看时，行踏。云山也爱咱。抖擞了元亮尘，分付了苏卿印；喜西风范蠡舟，任雪满潘安鬓。
　　乞得自由身，且作太平民；酒吸华峰月，诗吟泺水春。而今，识破东华梦；红裙，休歌南浦云。三十年一梦惊，财与气消磨尽。把当年花月心，都变做了今日山林兴。
　　早是不能行，那更鬓星星。镜里常嗟叹，人前强打撑。歌声，积渐的无心听；多情，你频来待怎生？自高悬神武冠，身无事心无患。对风花雪月吟，有笔砚琴书伴。
　　梦境儿也清安，俗势利不相关，由他傀儡棚头闹，且向昆仑顶上看。云山，隔断红尘岸；游观，壶中天地宽。
　　也不学严子陵七里滩，也不学姜太公磻溪岸，也不学贺知章乞鉴湖，也不学柳子厚游南涧。俺住云水屋三间，风月竹千竿。一任傀儡棚中闹，且向昆仑顶上看。身安，倒大来无忧患；游观，壶中天地宽。
",张养浩,https://song.gushiwen.cn/song//0972ccb332de.mp3
口技,"　　京中有善口技者。会宾客大宴，于厅事之东北角，施八尺屏障，口技人坐屏障中，一桌、一椅、一扇、一抚尺而已。众宾团坐。少顷，但闻屏障中抚尺一下，满坐寂然，无敢哗者。
　　遥闻深巷中犬吠，便有妇人惊觉欠伸，其夫呓语。既而儿醒，大啼。夫亦醒。妇抚儿乳，儿含乳啼，妇拍而呜之。又一大儿醒，絮絮不止。当是时，妇手拍儿声，口中呜声，儿含乳啼声，大儿初醒声，夫叱大儿声，一时齐发，众妙毕备。满坐宾客无不伸颈，侧目，微笑，默叹，以为妙绝。
　　未几，夫齁声起，妇拍儿亦渐拍渐止。微闻有鼠作作索索，盆器倾侧，妇梦中咳嗽。宾客意少舒，稍稍正坐。
　　忽一人大呼：“火起”，夫起大呼，妇亦起大呼。两儿齐哭。俄而百千人大呼，百千儿哭，百千犬吠。中间力拉崩倒之声，火爆声，呼呼风声，百千齐作；又夹百千求救声，曳屋许许声，抢夺声，泼水声。凡所应有，无所不有。虽人有百手，手有百指，不能指其一端；人有百口，口有百舌，不能名其一处也。于是宾客无不变色离席，奋袖出臂，两股战战，几欲先走。
　　忽然抚尺一下，群响毕绝。撤屏视之，一人、一桌、一椅、一扇、一抚尺而已。
",林嗣环,https://song.gushiwen.cn/song/make/e84c11f8a5c8.mp3
节节高·题洞庭鹿角庙壁,"
雨晴云散，满江明月。风微浪息，扁舟一叶。半夜心，三生梦，万里别，闷倚篷窗睡些。

",卢挚,https://song.gushiwen.cn/song/chenlang/a58fc3fffd54.mp3
己亥杂诗,"
九州生气恃风雷，万马齐喑究可哀。
我劝天公重抖擞，不拘一格降人材。(人材 一作：人才)

",龚自珍,https://song.gushiwen.cn/song/chenlang/838d9b401572.mp3
留余庆,"
留余庆，留余庆，忽遇恩人；幸娘亲，幸娘亲，积得阴功。劝人生，济困扶穷，休似俺那爱银钱、忘骨肉的狠舅奸兄！正是乘除加减，上有苍穹。

",曹雪芹,https://song.gushiwen.cn/song//1010f7a5185b.mp3
清江引·春思,"
黄莺乱啼门外柳，雨细清明后。能消几日春，又是相思瘦。梨花小窗人病酒。

",张可久,https://song.gushiwen.cn/song/chenlang/c1f95b8d6603.mp3
画堂春·一生一代一双人,"
一生一代一双人，争教两处销魂。相思相望不相亲，天为谁春？
浆向蓝桥易乞，药成碧海难奔。若容相访饮牛津，相对忘贫。

",纳兰性德,https://song.gushiwen.cn/song/chenlang/22706e96d291.mp3
醉中天·佳人脸上黑痣,"疑是杨妃在，怎脱马嵬灾？曾与明皇捧砚来，美脸风流杀。叵奈挥毫李白，觑着娇态，洒松烟点破桃腮。
",白朴,https://song.gushiwen.cn/song//9fe32189a839.mp3
普天乐·秋江忆别,"
晚天长，秋水苍。山腰落日，雁背斜阳。壁月词，朱唇唱。犹记当年兰舟上，洒西风泪湿罗裳。钗分凤凰，杯斟鹦鹉，人拆鸳鸯。

",赵善庆,https://song.gushiwen.cn/song//7c0e7f2f1009.mp3
所见,"
牧童骑黄牛，歌声振林樾。
意欲捕鸣蝉，忽然闭口立。

",袁枚,https://song.gushiwen.cn/song/caociyi/58699ebb5e93.mp3
水仙子·乐清箫台,"
枕苍龙云卧品清箫，跨白鹿春酣醉碧桃，唤青猿夜拆烧丹灶。二千年琼树老，飞来海上仙鹤。纱巾岸天风细，玉笙吹山月高，谁识王乔？

",乔吉,https://song.gushiwen.cn/song//05cd85cfb129.mp3
喜春来·春盘宜剪三生菜,"
春盘宜剪三生菜，春燕斜簪七宝钗。春风春酝透人怀。春宴排，齐唱喜春来。

",元好问,https://song.gushiwen.cn/song//30b6dc126210.mp3
雁儿落带得胜令·饮中闲咏,"
数年前也放狂，这几日全无况。闲中件件思，暗里般般量。真个是不精不细丑行藏，怪不得没头没脑受灾殃。从今后花底朝朝醉，人间事事忘。刚方，篌落了膺和滂；荒唐，周全了籍与康。

",康海,https://song.gushiwen.cn/song//d75278a38e05.mp3
水仙子·讥时,"
铺眉苫眼早三公，裸袖揎拳享万钟。胡言乱语成时用，大纲来都是哄。说英雄谁是英雄？五眼鸡岐山鸣凤。两头蛇南阳卧龙，三脚猫渭水飞熊。

",张鸣善,https://song.gushiwen.cn/song//9a906e2d0841.mp3
醉中天·花木相思树,"
花木相思树，禽鸟折枝图。水底双双比目鱼，岸上鸳鸯户，一步步金厢翠铺。世间好处，休没寻思，典卖了西湖。

",刘时中,https://song.gushiwen.cn/song//b28cd0c58db0.mp3
塞鸿秋·爱他时似爱初生月,"
爱他时似爱初生月，喜他时似喜看梅梢月，想他时道几首西江月，盼他时似盼辰勾月。当初意儿别，今日相抛撇，要相逢似水底捞明月。

",佚名,https://song.gushiwen.cn/song/chenlang/dabc807c0c09.mp3
普天乐·柳丝柔,"
柳丝柔，莎茵细。数枝红杏，闹出墙围。院宇深，秋千系。好雨初晴东郊媚。看儿孙月下扶犁。黄尘意外，青山眼里，归去来兮。

",滕宾,https://song.gushiwen.cn/song/chenlang/f9862ee40bcf.mp3
